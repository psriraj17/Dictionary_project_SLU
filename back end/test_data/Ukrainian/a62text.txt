Житія Святих (Четьї Мінеї). Том IV: Грудень Туптало Данило    Місяця грудня в 1-ий день Пам'ять святого пророка Наума  Святий пророк Наум був з Елкошу по той бік Йордану, напроти Веґавару, із племен Симеонових. Сей, після святого пророка Иони, пророкував ніневитянам, що загине град їхній від води та вогню, що й сталося. Бо ніневитяни, які завдяки проповіді Иони покаялися були на короткий час, бачивши, що не збувається на них Ионине пророцтво, знову до колишніх своїх злих діл повернулися. І знову Боже довготерпіння у гнів зрушили. Напала ж на них біда така. Було при Ніневії озеро повноводне, яке оточувало град, — через великий землетрус, що стався, погруз град в озері тім. Частину ж його, що нагорі зосталася, вогонь з пустелі спалив. І так збулося пророцтво Наумове, що Бог покарав грішних людей праведним своїм судом. їх же бо в дні Иони-пророка, покаяння їхнього ради помилував, — тих же, що знову грішили, згодом погубив. Пророкував же святий пророк Наум й инше, що станеться, і помер з миром в сорок п'яте літо від народження свого, і похований був у землі своїй чесно.  У той самий день житіє святого праведного Філарета Милостивого  'Блаженні милостиві, бо вони помилувані будуть', — говорить Господь. Сповнилося це на Блаженному Милостивому Філареті, що за своє велике до вбогих милосердя отримав від Господа велике помилування і багату винагороду в теперішнім і прийдешнім віці, про що блаженне житіє його розповість. У землі Пафлагонійській, у селі, що зветься Амнія, жив цей блаженний Філарет, родом із Галатейської землі, благородний син батька Георгія і матері Анни. Вони ж його благочестя і страху Господнього з дитинства навчили, відзначався розсудливістю, життям, сповненим усіляких чеснот. Досягнувши дорослого віку, взяв собі дружину чесну, благородну й багату, її ж ім'я Теозва, вона з дому своїх батьків принесла в його дім великий маєток. Народили ж дітей троє: сина Івана, первістка, і двох доньок — Іпатію і Єванфію. Благословив же Бог блаженного Філарета, як колись праведного Йова, і помножив йому маєток великий і багатства доволі. Було-бо в нього багато стад худоби, ниви і поля плодоносні, і достаток у всьому. Комори його всіляких благ земних наповнені; рабів і рабинь, які послуговували в домі його, було багато, і був Філарет у краї тому одним із вельмож преславних. Таке у себе превелике багатство маючи, а инших у великому недостатку та в останній нужді бідуючих бачачи, зважився на милосердя і розчулився душею, кажучи собі: 'Невже для того такі з руки Господньої блага прийняв, щоб самодин ними годуватися і в насолоді жити, догоджаючи череву? Чи не маю тих великих, даних мені від Бога маєтків розділити поміж бідними, вдовами, сиротами, подорожніми, убогими: їх же Господь на Страшному Суді перед ангелами і людьми не посоромиться братами своїми назвати, кажучи: 'Що вчините одному з братів моїх менших, мені вчините?' І що зі своїх маєтків, які скупістю втримаю, буду мати в день Суду? Той буде без милостині, хто не чинив милостині. Чи стануть мені маєтки в прийдешньому віці безсмертною їжею і питтям? Чи буде там м'яке моє вбрання нетлінним одягом? Бо як говорить апостол: 'Нічого не принесли у світ сей, і нічого винести не можемо'. Якщо, отже, зовсім нічого із земних маєтків винести не можемо, то краще їх замість того віддати Богові руками убогих, і Бог не покине мене, і жінки моєї, і дітей моїх. Запевнює-бо мене пророк Давид, кажучи: 'Наймолодшим я був і зістарівся, і не бачив праведника, щоб опущений був, ні нащадків його, щоб хліба просили'. Це блаженний Філарет собі говорячи, зробився до бідних настільки милостивий, як батько до своїх дітей: голодних годував, спраглих напоював, нагих вбирав, подорожніх з радістю в дім свій приймав і люб'язно їм давав спочинок. І був цей чесний муж подібний до давнього опікуна подорожніх Аврама та вбоголюбця Иова. Тому що такий єлеєм милосердя прикрашений світильник на споді втаїтися не може, але, як місто, що на вершині гори стоїть, проявлений і прославлений буде по всій тій землі, до нього ж, як справді до міста порятунку свого, всі жебраки та убогі поспішно прибігали. І хто від нього чого потребував: чи вола, чи коня, чи осла, чи одежі, чи їжі, чи якої-небудь речі, — то милостивий Філарет з доброї волі щедро подавав. Усе на користь влаштовуючи людині, чоловіколюбець Бог, як колись на угодника свого Иова, так і на цього праведного мужа допустив прийти випробуванню, щоб виявилося його терпіння, як Иовове, і так щоб в ньому, як золото в горнилі випробовується, достойний Богові знайшовся. Почав-бо блаженний Філарет убожіти, але не змінив благости і милосердя свого супроти бідних, але ненастанно потребуючим подавав, скільки мав. Тим часом, з Божого допусту, напали ізмаїльтяни на край той, його ж, як вітер ламає діброву і вогонь палить гори, так обступили, наробили багато в ньому біди, нещастя і багатьох полонили. Також і у блаженного Філарета всі стада овець і волів, коней та ослів, ще й рабів багатьох взяли в полон. Тоді милостивий цей муж прийшов до такої убогости, що залишилась у нього лише пара волів, і корова одна, кінь один, раб один і рабиня. Весь инший маєток або милостива правиця потребуючим роздала, або ізмаїльтянська рука полонила. Поля ж його, і ниви, і сади сусіди, що біля нього жили, і землероби взяли до своїх земель: одні мольбою, инші ж настильно. І не зосталося йому нічого, лиш той дім, в якому жив, і нива одна. У такій бідності і стражданні і в таких напастях добрий цей муж ані не журився, ані не нарікав. І, як другий Иов праведний, не давав своїм устам безумствувати супроти Бога, але так, як хтось тішиться великим своїм багатством, так він радів зі своєї бідности. її, як великий скарб, прийняв, бачивши зручніший для себе, убогого, вхід у Царство, аніж для багатого, за словами Господніми: 'Важко багатому в Царство небесне увійти'. Одного дня блаженний Філарет, взявши пару волів, пішов орати ниву, що йому залишилася. Орючи, підносив хвалу і з радістю дякував Богові, бо починає за заповіддю Його святою в поті чола добувати свій хліб і через ту працю позбувся лінивства та неробства, які всьому злу є вчителями. Згадуючи ж слова апостольські, що забороняли лінивому і тим, що задарма люблять їсти: 'Як не хоче, — каже, — хто працювати, хай не їсть', — обробляв-бо свою землю блаженний, щоб не лишитися недостойним хліба. Сталося так, що один селянин у той день орав свою землю, і раптом один віл його сильно затрясся і впав мертвий. Трудівник же впав у відчай і печаль, гірко плачучи й тужачи невтішно, бо не його то були воли, а позичені в сусіда. Згадавши блаженного Філарета, каже: 'Коли б не зубожів той милостивий вбоголюбець, то пішов би до нього й отримав би від нього справді не одного лише, але й двох волів. Нині ж і сам він бідний і тому не має що потребуючим подати. Однак йду до нього, чи не посумує зі мною і своїми словами утішить мене, полегшить мені важку скорботу мою і печаль'. І, взявши палицю свою, пішов до пана Філарета. І зустрів його на полі за оранням, вклонився йому і розповів зі сльозами про те, що сталося, — про раптову смерть вола, свій відчай і печаль. Блаженний Філарет, бачучи чоловіка у великій скорботі, тут же з поспіхом звільнив одного вола з ярма, даючи його чоловікові тому й кажучи: 'Візьми, брате, мого вола і йди обробляй ним свою землю, дякуючи Богови'. Той же милосердне подання Блаженного бачучи, поклонився йому і каже: 'Пане мій, велика і дивна воля твоя, і Богові приємне милосердя є, та недобре розлучати вола від пари його, иншого не маючи на те місце'. Праведний же каже: 'Візьми, брате, вола, якого даю, і йди з миром, у мене-бо є ще віл удома'. Трудар же поклонився Блаженному до землі і, взявши вола, пішов, славлячи Бога й дяку воздаючи милостивому мужу. Чесний Філарет, взявши ж вола, який залишився, і рало на плече, пішов додому. І коли наблизився до воріт, жінка його, уздрівши одного вола, що йшов попереду, і чоловіка, що за ним ступав, на плечі рало несучи, каже йому: 'Пане мій, де другий віл?' Він же відповідає: 'Коли я відпочивав від праці, а воли паслися, один з них відлучився і заблукав, чи хто взяв його та відвів до себе'. Це почувши, жінка дуже засмутилася і швидко послала сина свого на пошуки вола. Хлопець же, обходячи багато піль і нив, знайшов вола свого, якого шукав, у ярмі того трударя і, впізнавши свою худобу, каже у гніві до трударя: 'Злий і неправедний землеробе, як посмів ти чужу худобу під своє ярмо підвести? Де і як взяв вола цього і до свого припряг? Чи не цей то є віл, якого мій батько загубив? І ти знайшов, як вовк, викрав, і своїм зробив його. Віддай мені вола, а якщо ні, то будеш засуджений як злодій'. Трудар же відповів покірним голосом хлопцеві, кажучи: 'Не гнівайся на мене, дитино, мужа святого сину, ані не простягай руки до мене, бо не згрішив я супроти тебе. Батько твій на мою біду і нужденність змилосердився, дав мені добровільною рукою цього вола свого, бо мій віл, у ярмі ходячи й орючи, раптом впав мертвий'. Юнак же, почувши сказане, засоромився, що невинному дошкулив чоловікові, і швидше в дім свій повернувся, оповів цю річ матері своїй. Вона ж, чувши, 'о лихо мені' скрикнула з плачем, 'о лихо мені, бідній, немилостивого мужа жоні'. І, рвучії волосся своє, побігла до чоловіка'свого з таким криком і зойком: 'Твердосердий і нелюдяний чоловіче, нащо замислив передчасно заморити нас голодом? За гріхи наші втратили ми цсі маєтки свої, Бог же, грішних милуючи, позоставив був нам двох волів, щоб ними добували дітям нашим їжу. Ти ж, що жив раніше в достатку і багатстві й ніколи своїми руками не працював, нині убогий, облінився трудитися й обробляти землю, але хочеш в хаті завжди солодко відпочивати. Та ж не Бога ради віддав одного вола селянинові, а заради себе, щоб не класти руки своєї на рало, але в лінивому неробстві всі дні свої жити. Та яку відповідь даси Господеви, якщо через твоє лінивство загинем з голоду — я і твої діти?' Подивився на неї блаженний Філарет, зі смиренням мовив: 'Бог багатий в милості, що велить нам, чуєш: 'Дивіться на птиці небесні, що не сіють і не жнуть, не збирають в житниці, і Отець ваш небесний годує їх. Чи не прогодує-бо Він і нас краще від птахів? Та ще й сторицею обіцяє воздати тим, хто заради Нього та Євангелія роздає свої маєтки бідним. Подумай-бо, о жінко, що за одного вола отримаємо сто, то нащо тим волом журитися, його ж Бога ради віддав потребуючому'. Це говорячи, милостивий муж не хотів сторицею отримати в нинішньому віці, але жінки своєї малодушність утішав. Почувши цю благорозумну мову, жінка притихла. Ще п'яти днів не минуло, як той віл, якого блаженний Філарет дав селянинові, на полі з'ївши зілля, що називається єлевора, упав мертвий. І розгубився селянин, прийшов знову до блаженного Філарета і, поклонившись йому, каже: 'Пане, згрішив я супроти тебе і дітей твоїх, що розлучив пару волів твоїх, тому праведний Бог не дав мені мати користь з вола твого: зілля-бо якогось наївшись, віл помер'. Боголюбець же і милостивий вбоголюбець блаженний Філарет, нічого йому не відповівши, скоренько привів того вола, що залишився, і дав у руки тому ж селянинові, мовивши: 'Візьми цього, брате, і йди, я-бо в одну далеку країну збираюся йти і не хочу, щоб робочий віл в домі моїм стояв без роботи'. Це-бо сказав блаженний, аби чоловік той не відмовлявся і того другого вола з його руки прийняв. Він же, прийнявши, пішов до дому свого, дивуючись блаженного мужа великому милосердю. Коли ж про це довідалися в домі Філаретовому, почали діти плакати і ридати разом із матір'ю, кажучи: 'Справді батько наш немилосердний і дітоненависник, бо останнє роздає: одного-бо тільки з пари волів залишив нам Бог, щоб не померли з голоду, він же і те віддав'. Чесний же і блаженний батько їх, бачачи ридання дітей своїх, звернувся до них: 'Діти мої, чого сумуєте, своє і моє розриваєте серце, нащо на мене 'немилосердний' говорите і думаєте, що хочу вас заморити голодом? Я в одному місці, якого не знаєте, маю стільки скарбів і маєтків, що, як будете живі літ сто, нічого не роблячи і нічим не турбуючись, то буде досить вам. Навіть і сам я ті заховані і вам приготовані маєтки порахувати не можу'. Це сказав праведний муж, не лестячи своїм дітям, але воістину внутрішніми очима побачив те, що буде пізніше. Надійшов же в той край наказ царський усім воїнам зібратися в полки і йти проти безбожних поган, що повстають на царство грецьке, — кожен же воїн щоб був добре озброєний і мав двоє коней. Зарахований же був до тих полків один вбогий воїн, іменням Мусилій, який мав тільки одного коня, і раптово й той кінь, за день до відходу в полк скрут страшний діставши, відійшов. Воїн же убогий, не маючи за що купити иншого коня, поспішив до блаженного Філарета і каже: 'Пане мій Філарете, помилуй мене, знаю, що й ти збіднів до решти і не маєш більше, лише одного коня. Проте заради Бога змилуйся наді мною, дай мені й того коня свого, щоб не попав я в руки тисячника, він же мене люто поб'є'. Блаженний же Філарет каже йому: 'Візьми, брате, коня мого, і йди з миром, та знай, що не через тисячникове покарання, але через Божу милість даю тобі його'. Воїн же взяв коня від святого, відійшов, славлячи Бога. І залишилася святому Філаретові одна лише корова з телятком, і осел один, і бджіл декілька вуликів. Один бідак здалека, чуючи про милостивого Філарета, прийшов до нього, молячись і кажучи: 'Пане, хочу, щоб ти дав мені одне теля зі свого стада, хай і на мене впаде початок твого благословення, знаю-бо, що подання твоє благословенне є і якщо ввійде в дім, розбагатить його та благословенням наповнить'. Блаженний же Філарет з раггю взяв теля, дав прохачеві, сказавши: 'Нехай Бог ть тобі велике благословення і помножить те, чого потребуєш'. Чоловік же той поклонився і пішов, ведучи теля за собою. Корова ж, озираючись туди й сюди, дивилася за телям своїм і, не побачивши його, почала дуже тужити, страшним голосом ревучи, що жаль її стало всім домашнім, а найбільше жінці Блаженного, вона ж із великою скорботою і стогоном скрикнула до нього: 'Хто би ще стерпів те, що ти робиш? Хто не посміється з дитячого розуму твого? Бачу і вірю вже сьогодні, що зовсім мене, дружину свою, зневажаєш, і дітей заморив. Якщо ж і безсловесної доїльниці не помилував, але без милосердя теля від дійок її відлучив, то кому доброчинність зробив? Дім свій збіднив і того прохача не збагатив. У нього ж бо теля без матері загине, у нас же корова без теляти тужити й сумувати буде, і яка користь з обох?' Чуючи це від жінки своєї, муж Філарет каже до неї смиренним голосом, мовлячи: 'Нині воістину добре і праведно говорила, о жінко, що немилостивий і немилосердний я є, бо розлучив мале теля з матір'ю. Але кращою буде та справа, що зроблю'. І пішов поспіхом за чоловіком, що повів теля, почав кликати: 'Вернися, чоловіче, вернися з телям, бо його мати не дає нам спокою, дуже ревучи при дверях дому'. Жебрак же, це від Блаженного почувши, подумав, що він хоче забрати в нього дане теля. І каже до себе з сумом: 'Горе мені, бо не достоїн мати від Блаженного цього мужа на благословення навіть цієї одної малої худобини: жаліючи її, кличе мене, щоб забрати її в мене'. Коли повертався ж із телям чоловік той, теля, уздрівши свою матір, побігло до неї. Також і мати поспішила до теляти свого, ревучи. Теля ж припало до дійки її і довго ссало, не відлучаючись від своєї матері. Бачачи це, Теозва, жінка Філаретова, тішилася, що теля повернулося в дім. Блаженний же Філарет, бачачи чоловіка того засмученого і не сміючи нічого сказати, мовить до нього: 'Брате, говорить дружина моя, що гріх я учинив, розлучивши теля з його матір'ю. І добре говорить. Візьми-бо з телям і матір його разом та йди. І нехай Господь благословить теля і примножить це в домі твоєму, як і колись моє стадо'. Чоловік же взяв корову з телям, відійшов, тішучися. І благословив Бог дім його, заради Філарета, угодна Свого. Стільки-бо худоби примножилося убогому чоловікові тому, що стало в нього більше двох стад волів і дійних корів. Невдовзі був голод в тому краю. Чесний же муж Філарет до крайньої бідности дійшов. І не мав чим годузати жінки своєї і дітей, тож взяв осла свого (той-бо тільки один в нього зостався) і пішов в инший край до одного чоловіка, друга свого. І взяв у нього позику шість пудів пшениці, поклав її на осла, і повернувся в дім свій радісно, і наситив жінку та дітей. Коли відпочивав у своєму домі з дороги, прийшов до нього жебрак, просячи одного решета пшениці. І каже аврамський цей муж ю жінки своєї, що пшеницю сіяла: 'Жінко, хотів би цьому бідному братові дати один пуд пшениці'. Вона ж каже йому: 'Нехай спершу наїдяться жінка і діти твої, дай наперед мені один пуд, дітям своїм по пуду і рабині також, тоді залишок віддаси йому, як захочеш'. Він же подивився на неї і, засміявшись, каже: 'А мені частини не виділиш?' Вона ж каже: 'Ти ангел, а не людина, їжі не потребуєш. Якщо б потребував борошна, не давав би взяту в борг пшеницю иншим'. Він же насипав два пули пшениці і дав жебракові. Жінка ж з великого гніву і скорботи спересердя каже йому: 'Дай ще і третій пуд, бо маєш пшениці багато'. Блаженний Філарет відміряв і третій пуд, дав убогому й відпустив його. Вона ж із болем сердечним залишок пшениці розділила собі та дітям своїм. За якийсь час, з'ївши пшеницю, знову голодом Теозва з дітьми своїми одержима була і, пішовши до сусідів, попросила півхліба в позику; відтак, зібравши дику лободу, зварила і дала голодним дітям, і їла разом з ними. Старця ж батька навіть не згадала кликати до своєї трапези. Почувши, що блаженний Філарет у такій убогості бідує один із давніх друзів його багатих послав йому чотири мули повні, кожен по десять пудів пшениці, написавши послання таке: 'Брате наш улюблений і чоловіче Божий, посилаючи тобі сорок пудів пшениці, пишу тобі і домашнім твоїм. І коли споживеш те, пошлю тобі ще так само, ти ж моли за нас Господа'. Се прийнявши, Блаженний поклонився до землі. Потім простягнув руки й очі звів до Неба, хвалу воздав Богові, кажучи: 'Дякую, Господи, Боже мій, що не покинув раба Твого, не знехтував тим, хто на Тебе уповає'. Таке змилування Боже побачивши, жінка його відклала сердечну скорботу і з покірністю сказала до свого чоловіка: 'Пане, дай мені достойну частину пшениці, також і дітям нашим, ще ж і позичене в сусідів віддаси. Сам же, узявши свою частину, роби з нею, що хочеш'. Він же так, як жінка його сказала, зробив, і поділив пшеницю, і взяв собі п'ять пудів, і їх за два дні розділив поміж бідними. На це знову розгнівалася жінка його і не хотіла з ним навіть їсти — осібно з дітьми, таємно від чоловіка свого, трапезу мала. Одного ж дня зайшов до них поволі блаженний Філарет і говорить: 'Прийміть, діти, і мене до трапези, якщо не як батька, то як гостя і подорожнього'. Вони ж, засміявшись, прийняли його. Коли він їв, каже йому жінка: 'Пане Філарете, чому не покажеш нам того скарбу, що маєш схований у якомусь місці, як ти казав, — невже насміхаєшся з нас? І дратуєш нас, як нерозумних дітей, улесними обіцянками. Якщо так справді є, покажи нам той скарб, щоб ми взяли його та купили борошна, і буде нам спільна трапеза, як і раніше було'. Блаженний же каже: 'Потерпіть трошки, і буде вам незабаром скарб великий показано і дано'. І був святий Філарет зовсім бідний і убогий, нічого не мав, лише самі бджоли. І одного разу прийшов до нього вбогий, просячи. Він не мав хліба чи чогось иншого, пішов до вуликів, взяв з них меду і дав бідному з того меду, що сам їв і діти його. Тоді домашні його, бачачи, що позбавлені меду, пішли до бджіл, гадаючи, що, може, ще трохи знайдуть меду і зберуть весь у посудини. І знайшли тільки один — останній вулик з медом — і того до решти витрусили. Зранку знову прийшов до преподобного жебрак, просячи милостині, він же пішов до вулика, відкрив його і побачив, що той порожній. Не маючи що иншого дати жебракові, скинув зі себе верхню одежу та дав йому. Коли ж зайшов у дім в самій сорочці, каже до нього жінка: 'Де твій одяг, чи й його віддав жебракові?' Він же мовить: 'Біля бджіл ходив, там його й зоставив'. Син же його пішов на те місце, пошукав батькової одежі і, не знайшовши, сказав матері своїй. Вона ж, не хочучи бачити, як чоловік її негарно в самій сорочці ходить, свій одяг перешила на чоловічий і вбрала його. У ті часи тримала скіпетр Грецького царства христолюбива цариця Ірина зі сином своїм Константином. Для нього ж, змужнілого, були послані мужі вибрані й благорозумні по всій Грецькій державі, зі сходу до заходу, відшукати діву, лицем вродливу, вдачею добру і родом чесну: щоби була достойна стати до шлюбу з царем Константаном. Тоді послані мужі, намагаючися добре виконати царський наказ і знайти шукане, не лінуючись, обходили землі, і міста, і найгірші села. Дійшли ж і до Пафлагонійського села, що називалося Амнія, і, наближаючись до нього, здалека побачили дім блаженного Філарета, показний та високий, що красою перевершував всі инші доми. І, думаючи, що якийсь багатій у ньому живе, звеліли слугам своїм туди іти, приготувати їм нічліг і трапезу. Дехто з воїнів, що з ними ішли, казали їм: 'Не йдіть в дім той, панове, бо хоч великий зовні і прекрасним вам видається, але всередині порожній, зовсім нічого не має потрібного, старець-бо в ньому один, бідніший від усіх людей, проживає'. Мужі ж цареві, не йнявши віри словам їхнім, звеліли слугам іти й наказане зробити. Справжній гостелюбець боголюбивий муж Філарет, коли побачив, що до його дому підходять мужі, взяв посох, і зустрів їх, і поклонився до землі, прийняв з радістю, говорячи: 'Добре привів вас Бог, пани мої, до мене, слуги вашого, честь для мене це, що сподобився таких гостей в убогому своєму домі прийняти'. Тоді поспішив швидше блаженний до своєї жінки і каже їй: 'Пані Теозво, звари вечерю добру та пригостимо мужів чесних, які здалека до нас прийшли, дуже-бо полюбив їх'. Вона ж каже: 'Звідки зготую вечерю добру, не маємо ж ні одного ягняти чи курчати в злиденному нашому домі, хіба що лише зварю лободу, якою самі харчуємося, і то без олії, про олію й вино вже й не пам'ятаєм, коли були в нашому домі'. Каже знову муж до неї: 'Розклади, пані, лише вогонь, і приготуй верхній покій, омий водою від пороху давній наш слоновий стіл, а Бог, що годує все живе, дасть і нам їжу, щоб прийняти мужів тих'. Вона почала робити, що звелено, і ось старійшини села того, зайшовши дверима збоку в дім блаженного Філарета, носили праведному овець і ягнят, курей і голубів, вино і хліби, та инше, потрібне для прийняття таких гостей. Взявши це, Теозва приготувала різні добрі страви і накрила стіл у верхньому покої. Туди зайшовши вечеряти, мужі цареві чудувалися, бачачи убогого чоловіка, який має дуже гарний покій і стіл слоновий округлої форми, золотосяйний. Найбільше ж здивувалися вельми невимушеному гостелюбству блаженного, бачили-бо в ньому поводженням і вдачею другого Аврама, опікуна подорожніх. До тих, що сиділи на трапезі, увійшов син Блаженного старця Іван, подібний на батька, також зійшлися внуки його, почастунки вносячи й виносячи. Бачивши ж їх, цареві мужі дивувалися учинному їхньому служінню і кажуть блаженному Філаретові: 'Чесний серед мужів, чи маєш дружину собі?' Він же каже: 'Маю, пани мої, і ці діти, що стоять перед вами, мої діти та внуки'. І сказали мужі Цареві: 'Хай увійде дружина твоя і привітає нас'. Вона ж, прикликана, увійшла. І як побачили вродою лиця красну, хоч вже в літах, кажуть: 'Чи є у вас доньки?' Каже блаженний Філарет: 'У доньки моєї старшої є три доньки, дівчата юні'. Тоді мовили мужі: 'Нехай прийдуть ті дівчата сюди, щоб ми їх побачили, маємо-бо наказ від царів наших, що нас послали, дивитися у всій Грецькій землі за дівчатами чистими і вибрати з них найкращу, достойну царського шлюбу'. Блаженний же мовить: 'Не до нас слово се, пани наші і владики, ми-бо раби ваші убогі й бідні . Але нині їжте і пийте Божі дари, і возвеселітеся, і спочиньте з дороги, а виспитесь — вранці хай буде воля Господня'. Коли настав ранок і засвітило сонце, царські мужі й кажуть йому: 'Звели, пане, привести внучок твоїх перед нас, щоб ми їх побачили' . Відповів блаженний: 'Як накажете, пани мої, так і буде, проте прошу вас, послухайте мене незлобливо: чи не зволите самі увійти у внутрішній покій і побачити дів наших, вони-бо ніколи не виходять зі злиденного дому нашого'. Мужі ж повставали з поспіхом, всередину хорому увійшли. І зразу зустріли їх дівиці і вшанували смиренним і чесним поклоном. Бачачи вроду і красу лиць їхніх, кращу від усіх дів усієї Грецької землі бачених, мужі утішилися вельми, кажучи: 'Дякуємо Богові, що дав нам знайти те, що хотіли, ось-бо одна з оцих дів буде справді нареченою цареві нашому, бо гарніших дівиць, ніж ці, вже не зможемо знайти у всій вселенній'. Потім, узявши зросту царського міру, виявили рівність його зі зростом першої внучки блаженного Філарета: вона ж була ростом найвища, звалася Марія. У той час царські посланці радости та веселости наповнилися, взяли дівчину з батьком її, і матір'ю, і з дідом, і з усіма близькими їхніми, разом тридцять осіб, і пішли в царський град Константинопіль. Взяли ж і ще з инших місць вибраних дів десять осіб, серед них були донька одного славного мужа Геронтія, і вона вродлива на вигляд. Коли йшли до царя, Марія, блаженного Філарета внука, благорозумна і смиренномудра була, почала до своїх другинь-дівчат таке слово казати: 'Послухайте моєї ради, о сестри мої дівчата: оскільки з однієї причини всі тут зібрані йдемо до царя, то складемо обітницю одну поміж нами, що котру з нас Цар небесний приведе до царства земного і дасть за жінку цареві, бо неможливо зсім нам цієї висоти досягнути, то до тої єдиної є така вимога: нехай вона згадує всіх нас у царській своїй величності і нехай милостива до нас буде — як та, що багато може'. Геронтієва ж донька відповідає: 'Хай відомо це всім вам буде, що ні одна з вас не стане нареченою цареві, хіба я, бо я більше від вас наділена благородством, і багатством, і красою, і розумом. Тому ж вашій бідності, і низькому походженню, і простоті, на одне лише обличчя покладаючися, яка мала б бути надія царського чертога?' Ці безумні слова, що з гордого серця вийшли, почувши, дівчина Марія промовчала, себе ж Богові і молитвам святого старця, діда свого, поручила. Коли дійшли ж вони до палат царських, оповіщено було про прихід Гуній, і було введено велінням царським спершу доньку Геронтієву до Ставрикія, царського наперсника, що влаштовує все в чистих палатах царських. Він же бачив її, і випитав вже про неї, і, зрозумівши її гордовитість, сказав до неї: 'Вродлива ти і гарна, о дівице, але цареві дружиною бути не можеш'. І, давши їй дарунки, відпустив. Так-бо кожен, що себе підносить, усмириться, за словами Господніми, смиренний же вознесеться. Тоді наступною ввели Марію, чесного Філарета внуку, з матір'ю, і дідом, і з усіма близькими її. їхню ж бачачи чесну красу, цар, і царева мати, і Ставрикій подивувалися образу і влаштованому їхньому строю. Почудувалися і вроді Маріїній і добрі звичаї в ній побачили: покірність, смиренномудрість і страх Божий. Стала перед ними Марія з великим смиренням, а від дівочої соромливости всім лицем своїм, як яблуко, зарум'янилася, очі додолу мала опущені. Тому дуже сподобав її цар і заручився з нею, як із нареченою, другу ж сестру її взяв собі один із вельмож царських, саном патрикія вшанований, іменем Константан. А третю сестру її до того, що тримає лонгобарди, з дарами багатьма послали примирення ради. Шлюбом тішилися цар із вельможами своїми, і зі всіма громадянами, і з родиною блаженного Філарета. Його ж і правицею своєю прийняв цар, люб'язно цілував чесну його голову. Похваливши ж його благочестя, і жінки його, і дітей його благоличну красу, дав кожному з них, і старому, і малому, почестей і дарів багато: золото і срібло, каміння дорогоцінне, одяг коштовний, доми великі та славні і на прожиття достатньо. І так пошанувавши й поцілувавши Блаженного, відпустив його зі своїми іти в даровані їм від нього оселі. Тоді жінка Філаретова, і діти, і всі домашні, бачачи в себе багато скарбів, згадали слова блаженного. Сказав же їм, що має в одному місці скарби заховані, які Бог приготував для них, і, припавши до ніг святого, сказали: 'Прости нам, пане наш владико, що так безумно грішили проти тебе і дорікали тобі щедротами і милостинями твоїми, що робив жебракам і убогим. Нині зрозуміли, що блаженний чоловік мав на увазі: усе ж бо, що дає бідному, Самому то робить Богові15 і від Нього сторицею і в нинішній вік прийме, і в прийдешньому життя вічне унаслідує. Це-бо через твою, чоловіче, Божу милість до убогих вчинив тобі Бог милість Свою, і через тебе усім нам.' Блаженний же старець простягнув руки до Неба та каже: 'Благословен Бог, що допустив це, будь Ім'я Господнє благасловенне віднині і довіку'. Тоді до своєї родини каже: 'Послухайте ради моєї: зготуймо обід добрий і попросимо прийти до нас на гостину царя і владику нашого зі всіма вельможами його'. Вони ж кажуть: 'Якщо хочеш, то хай так буде'. Приготована ж була гостина, поспішив блаженний на вулиці міста і на роздоріжжя, і яких тільки зустрів жебраків — прокажених, сліпих, кульгавих, старих, немічних усіх взяв зі собою, двісті осіб, і привів їх до свого дому. І залишив їх перед воротами, сам наперед поспішив до домашніх, кажучи: 'Діти мої, Цар наближається з великими вельможами, чи все вже приготоване?' Вони ж кажуть: 'Так, чесний отче'. Блаженний же покликав рукою жебраків, щоб ті великою кількістю увійшли в дім. і одних при столі посадив, иншим на землі сісти велів, і з ними ж і сам сів. Бачачи ж те, домашні його зрозуміли, що царем назвав самого Христа Бога, Який перебував в образі жебраків, а вельможами його — всю убогу братію, яка багато може в Бога своїми молитвами. І, дивуючись смиренню його, як, таку славу здобувши, дід цариці цей давніх милостинь не забуває і з жебраками та бідними, як один з них, ліг і їм покірно служить, і говорили: 'Воістину чоловік цей Божий та учень істинний Христа, той, що добре навчився повчання Його, яке мовить: 'Навчіться від мене, бо лагідний Я і смиренний серцем'. Звелів же Блаженний синові своєму Івану, що вже спадарієм був, також і внукам, стояти при трапезі і прислуговувати братії. Так само прикликав родину свою, кажучи: 'Ось як, діти: якщо ніколи не покладатиметеся на багатство, приймете його від Бога, як же я, уповаючи на милість Божу, обіцяв вам, і вже сповнилося обіцяне. Кажіть же, що я ще для вас повинен?' Вони ж, згадавши перші його слова, слізьми наповнилися і єдиними устами сказали: 'Воістину, пане наш, передбачив усе, як угодник Божий. Ми ж безумні були, дратуючи твою чесну старість. Просимо-бо тебе: гріха невідання нашого не згадуй'. Блаженний же каже їм: 'Діти, милостивий і щедрий Господь воздасть нам сторицею, коли подамо жебракові в Ім'я Його. Якщо хочете і життя вічне унаслідувати, нехай кожен із вас відкладе по десять золотих на братію цю убогу, і Господь прийме це у Свої руки, як прийняв вдовині дві лепти'. Вони ж з усього серця наказане зробили. Блаженний же Філарет, прийнявши бідних, дав кожному з них по золотому і відпустив їх. Незабаром закликав знову Блаженний Філарет жінку і дітей своїх і каже їм: 'Господь нам каже: 'Торг робіть, поки прийду'; я-бо хочу торг робити і частину свою, яку подарував мені цар, хочу продати, ви ж її купіть собі, а мені дайте золото, бо потребую його. Якщо ж ні, то роздам її браттям моїм бідним, мені ж вистачає зватися дідом цариці'. Вони ж обдивилися частину його, оцінили і купили в нього за шістдесят лір золота. Блаженний же, взявши золото, роздав його жебракам, і побачив цар та вельможі його, тішилися всі щедрістю Блаженного і милосердям його для всіх потребуючих, і з того часу цар давав праведному багато маєтків, щоб роздавав бідним. Зробив же блаженний три мішки, зовсім однакові між собою, і наповнив один мішок золотими, другий срібними, третій динаріями мідними і дав їх вірному своєму слузі Калістові. І коли приходив до нього убогий просити, велів Калістові, щоб подав прохачеві. І коли слуга питав, з якого мішка має подати убогому, святий відповідав: 'З якого Бог тобі велить, Він-бо знає кожного потребу, багатого й убогого, насичуючи все живе Своєю благою волею'. Це сказав праведний, вказуючи на різність жебраків, що милостиню просили: є-бо такі прохачі, що колись багаті були, але від напасти ж і якоїсь біди зубожіли, всі маєтки свої і навіть хліб втратили, проте мають дещо з одежі, що залишилася, в неї, соромлячись, вбираються і милостині просять через нужду. Инші ж прохачі, зовні в грубі сорочки одягнені, насправді багато маєтків мають, милостині просять, щоб зібрати багатство, і це є здирництвом, що ідолослужінням називається. Маючи це на гадці, милостивий Філарет каже: 'Бог знає кожного, хто просить, потребу, Він як же схоче, так влаштовує руку того, хто дає, до подання милостині'. Тому і сам цей блаженний вбоголюбець, творячи милостиню, вкладав руку в мішок не дивлячись, і що рука його в мішку досягла випадково, чи мідне, чи срібне, чи золоте, то брав і подавав прохачеві. Говорив цей чесний муж, присягаючись, беручи самого Бога у свідки, що багато разів, казав, бачив людину, вбрану в добрий одяг, і вкладав руку свою до міха, хотів дати йому з мідних, думаючи, з огляду на одяг його добрий, що не вбогий, і, нехотячи, виймав зі срібла і золота та давав йому. Також й иншого бачив, вбраного в одяг старий і гнилий, і простягав руку подати йому велику милостиню, рука ж його, стерпши, мало виймала. Це був промисел Бога, який Сам один досконало знає потребу кожного. Приходячи ж у царський двір і відходячи через чотири роки, блаженний сей муж ніколи не хотів носити одеж червлених ні пояса золотого. І про це тим, хто просив його, казав святий: 'Залиште мене, я дякую Богові моєму, і славлю велике і славне Ім'я Його, що воздвиг мене з нужденного гноєвища і в таку високість возніс, що я є дідом цариці, і цього мені досить, більш нічого не потребую'. У такому смиренні перебував Блаженний, що ніколи иншим іменем чи саном не хотів називатися, тільки цим — Філарет Амніянський. І так цей святий муж через всі роки свого життя милостинею і смиренням проходячи, прибув до благого кінця благого життя. Про нього мав від Бога проявлення, ще коли був здоровий, взяв таємно свого вірного слугу і прийшов в один монастир царгородський, що називався Родолфія, до двох чорноризців, які чисто і чесно жили. І дав ігуменові багато золота на загальну потребу їхнього монастиря, попросив у них для себе гріб новий і каже: 'Хочу, щоб знали, але нікому ж не розповідайте, що незадовго життя я залишу і в инший світ до Царя піду. Прошу ж, щоб в цьому новому гробі убоге тіло моє поклали'. Заборонив і слузі, що був з ним, комусь про це казати, поки сам цього не розповість. І, помалу роздавши всі свої маєтки убогим і бідним, ліг на одрі в монастирі тому чеснотливому і почав хворіти, і за дев'ять днів, прикликавши до себе жінку, і дітей, і всю свою родину, каже до них солодким і тихим голосом: 'Хай відомо вам буде, діти мої, що Цар Святий кликав мене сьогодні до Себе, і ось уже, вас залишивши, до Нього йду'. Вони ж не розуміли, що каже, але, думаючи, що говорить про земного царя, мовили йому: 'Неможливо тобі сьогодні до царя йти, бо нездужаєш'. Він же відповів: 'Готовий я, щоб мене взяли і поставили перед Царем'. Тоді зрозуміли, що про відхід свій до Царя небесного говорить, почали дуже плакати, як колись Йосиф і брати його над Яковом. Він же руку підняв, велів мовчати, і почав повчати та втішати їх, кажучи: 'Знаєте і бачите, діти мої, життя моє, що від юности своєї провадив, так і Господь знає, що зі своєї, а не з чужої праці хліб свій їв. Через багатство, що його мені дав Бог, не став я гордий, але, гординю далеко відігнавши, смирення полюбив, слухаючи апостола, що забороняє багатим в нинішньому віці високо мудрувати. Навіть збіднівши, не сумуй, щоб не осудити Бога, а, навпаки, із праведним Иовом дякуй Йому, що у любові Своїй, караючи, покарав мене, бо бачив моє вдячне терпіння, і знову возніс мене від убогости і посадив мене з князями і з царями в приязні і родичанні. Я ж, на таку висоту чести вийшовши, завжди серцем моїм найнижчу глибину смирення проходив. Не загордилося серце моє, не вознеслися очі мої, не ходив серед більших чи дивніших від мене. А багатства, що мені дав цар земний, не сховав у далеких скарбницях, але послав їх руками вбогих до Царя небесного. Тому ж і вас, любі мої, молю і прошу: будьте подібні до мене і коли бачите, що я роблю, то й ви те робіть. Може, і більше добра зробите, більшого блаженства сподобитеся. Не бережіть скороминучого багатства, але пошліть його в инший світ, куди я вже відходжу. Не залишайте маєтків своїх тут, що у благах ваших не мали насолоди чужі і вороги, що вас ненавидять. Гостелюбства не забувайте, за вдовиць заступайтеся, над замкненими в темницях згляньтеся, собору церковного не покидайте, чужого не беріть, нікого не ображайте, не злословте. Не тіштеся скорботою друга чи ворога. Мертвих ховайте і про них пам'ять у святих церквах творіть. Також і мене, недостойного, згадуйте в молитвах своїх, поки й самі до блаженного життя прийдете'. Закінчивши душекорисне те повчання, каже до сина свого Івана: 'Приведи до мене синів своїх, внуків моїх', їм, коли прийшли, почав розповідати, що на них чекає. Першому синові Івановому каже: 'Ти візьмеш собі дружину з далекого роду і проживеш з нею за розумом благочесно'. Другому каже: 'Ти двадцять чотири роки ярмо Христове в чернечім чині добре нестимеш і, боговгодно проживши, відійдеш до Господа'. Тоді і третьому внукові своєму прорік, що все збулося їм. Як же колись патріярх Яків, так і сей блаженний, як пророк, прозрів і правдиво про все сказав, що потім має бути внукам його. Прийшли до нього і дві сестри сих братів, внучки його, дівчата, кажучи йому: 'Благослові і нас, отче'. Він же каже до них: 'Благословенні й ви Господеві будете, дівствуючи, і від гріхолюбного цього світу та від пристрасного тіла неоскверненими перебуваючи, і мало часу Господеві чисто послуживши, великі блага сподобитеся від Нього прийняти'. Це потім збулося: ті-бо добрі дівчата пішли згодом у дівочий монастир Пресвятої Богородиці, що був у Царгороді. І в ньому дівство своє чисто зберегли, і добре постом і пильністю та иншими чернечими трудами дванадцять літ подвизалися, й упокоїлися в один час обоє з миром у Господі. Помолився ж блаженний Філарет за дружину, і за дітей, і за всіх своїх, і за весь світ. Просіяв зразу лицем, як сонце, і почав співати з веселістю псалом цей: 'Милість і суд оспіваю Тобі, Господи'. І після закінчення псалма чути було якийсь запах приємний великий у покої, ніби запашних ароматів пролиття. Тоді почав говорити: 'Отче наш, Ти, що єси на небесах'. І коли мовив: 'нехай буде воля Твоя', — підняв руки і простяг ноги на одрі, передав дух свій Господеві старий цей; мав літ дев'яносто. Але в такій старості не змінилося лице його, але благолично і гарно видом, як яблуко доброродне, являлося. Почув же цар про відхід його до Бога, скоро прибув до монастиря того, з царицею і вельможами. І, цілувавши святе його лице і руки, плакали всі через відхід його, і подавали велику милостиню убогим. Коли понесли тіло святого до гробу, тоді стало видно, як, плачем і смутком сердечним наповнені, незчисленні жебраки й убогі з міст і сіл на поховання блаженного поспішали і, як мурахи, тіло святого, несене до могили, оточили, кульгаючи й один одного відштовхуючи, і навіть до небес слізний крик і ридання посилали, кличучи: 'О Господи Боже, нащо позбавив єси нас такого батька і годувальника нашого і хто замість нього нас, голодних, нагодує? Нагих одягне? Подорожуючих в дім прийме? Хто ж умерлу і на вулицях покинуту братію нашу поховає і могилі передасть? Краще б усі ми спершу померли, ніж без благодійника нашого зосталися'. Так убогі за ним плакали і ридали, що і сам цар, і цариця, і вельможі їхні, ідучи побіч тіла святого, були тим вражені і плакали. Був там один убогий чоловік на ім'я Кавакокос, що часто брав милостиню від святого. Мав у собі духа нечистого від народження, його ж багато разів кидав той у вогонь і в воду, у ньому дуже біснувався. Той, як почув про відхід блаженного Філарета і що вже до гробу святе тіло його несли, побачив, зразу ж поспішив услід за ними. І коли досягнув до одра його, не стерпів той біс у ньому такого для святого старання і почав мучити чоловіка того. Видавав образливі на святого голоси, гавкаючи, як пес до одра його. Тоді вхопився за домовину міцно обома руками, що неможливо було відтягти його. Коли ж принесли домовину до могили, зразу біс кинув стражденного і вийшов з нього, і був чоловік здоровий, і встав, славлячи Бога. І весь люд подивувався тому чуду, і прославив Бога, Який дав таку благодать рабові своєму Філарету. І поклали чесне тіло його в приготованій могилі в монастирі чеснотливому, де сам, ще живим бувши, вибрав собі місце. Так нагороджує Бог милостиво і в теперішньому віці, як чуєте, і в майбутньому, як будете чути. Муж один із ближніх його, благословенний і благорозумний, що Бога боявся, розповів під присягою, призиваючи самого Бога у свідки, таку річ: 'Коли минув, — каже, — день відходу блаженного Філарета до Бога, був я у страху вночі й бачив себе в невимовних місцях. І побачив мужа одного світлого і білолицього, який показав мені ріку огненну, що текла з таким шумом і страхом, якого не можна стерпіти людському родові. По той бік ріки бачив рай гарний, прекрасний, веселости і радості невимовної наповнений. Запахи ж несказанні наповнювали всю ту землю, і дерева превеликі, і красні, і многоплідні гойдалися тихим вітром і шум дивний творили. І неможливо мові людській оповісти про блага, що :х приготував Бог для тих, хто любить Його. Там бачив багато людей у білих одежах одягнених, раділи вони й плодами тими райськими солодко втішалися. Вдивляючись старанно, побачив одного мужа (то був Філарет, але я не впізнав його), вбраного в одяг пресвітлий, що на престолі золотому посередині саду сидів. І з одного боку були діти новоохрещені, що прислуговували йому і свічі в руках тримали, з иншого ж — жебраків і вбогих білообразних було, і ті, один одного утискаючи, хотіли кожен ближче до того мужа приступити. І ось якийсь з'явився там юнак, лицем світлий, поглядом величний, мав у руці своїй жезл золотий. Його ж я із великим страхом і трепетом наважився спитати, кажучи: 'Пане, хто той, що сидить на пресвітлому престолі посеред тих світлообразних мужів, може, то Авраам?' Відповідає мені світлоносний юнак: 'Це Філарет Амніянський, який превеликою своєю до бідних любов'ю і милістю, чесним же і чистим своїм життям є другим Авраамом і тут перебуває'. Тоді новий цей Авраам, святий і праведний Філарет, глянувши на мене лицем світлим, почав мене до себе тихо підкликати, мовлячи: 'Дитино, ходи й ти сюди, щоб цими ж благами насолодитися'. Я ж відповів: 'Не можу, о преблаженний, дійти туди, бо вогняна ріка не дає і страшить мене, через неї шлях вузький і міст нелегко перейти, і багато в ній спалених людей. Боюся, що і я туди впаду, і хто мене звідтіля витягне?' Святий же каже: 'Пробуй і йди без боязні, усі-бо, що тут є, тим шляхом прийшли, і нема иншої дороги, окрім цієї. І ти-бо, дитино, без страху до нас прийди, я ж допоможу тобі'. І простяг мені руку, прикликаючи мене. Я ж посмів прийняти, почав переходити ріку, набравшись відваги, без перешкод. І коли до руки святого наблизився й торкнувся її, зразу видіння це найсолодше зникло від мене, і я збудився зі сну. Заплакав же я гірко, і заридав, кажучи собі: 'Як перейду ріку ту страшну і до райського доберуся поселення?' Таку повість один із родичів блаженного Філарета під присягою оповів, щоб усвідомили, якої милости удостоюються від Бога ті, що творять, Бога ради, милість убогим. Блаженна: ж Теозва, жінка святого Філарета, по похованню чесного тіла мужа свого відійшла із Царгорода на батьківщину свою, у край Пафлагонійський. І там багато маєтків, що їх прийняла від царя і цариці, роздала на творення й обновлення церков Божих, давно спалених від безбожних персів. Дала ж тим церквам служебний святий посуд, і одяг, і всі прикраси. Ще й монастирі там створила і доми на прийняття подорожніх і на спочинок бідним і недужим. І знову повернулася до Константинополя, до внучки своєї цариці Марії. І там, решту днів життя свого добре й боговгодно проживши, спочила в Господі з миром, і похована була при своєму чесному чоловікові у гробі. їхніми ж молитвами і нам милість отримати в день суду хай подасть один щедрий і милостивий Господь наш Ісус Христос, Йому ж із безначальним Його Отцем і Святим Духом належить честь і слава на віки вічні. Амінь. У той самий день святого Ананія Перса, що колись заради Христової віри хотів стати мучеником, кажучи: 'Бачу драбину, що Небес досягає, і вогневидного мужа, що прикликає мене в Град, сповнений світла і веселости'. І, те сказавши, прийняв мученицьку смерть.   Місяця грудня в 2-ий день Пам'ять святого пророка Авакума  Святий пророк Авакум був із племені Симеонового, син Асафата, із краю Юдейського. За добродійне життя своє прийняв від Бога дар пророцтва і пророкував про поневолення Єрусалиму, і зруйнування храму, і неволю людей, і плакав гірко, передбачивши ті біди, що мусять статися. Коли ж Навуходоносор, цар халдейський, із силою своєю прийшов до Єрусалиму, тоді Авакум утік у землю Ізмаїльтянську і був чужинцем на чужій землі. Після захоплення Єрусалиму, коли повернувся Навуходоносор до себе, повернувся й Авакум у край свій, і орав землю та працював женцем у час жнив. Одного разу, зваривши вариво й покришивши хліби у ночви, каже до рідних: 'Я йду далеко, і якщо затримаюся, то винесіть хліби женцям'. Це сказавши, вийшов з дому, і явився йому по дорозі Ангел Господній, що наказав занести обід, який має, до Вавилону — Даниїлові в яму лев'ячу. І каже Авакум: 'Господи, Вавилона не знаю'. І взяв його Ангел Господній за верх його і, тримаючи за волосся на голові, поставив його шумом вітру у Вавилоні над ямою на віддалі двох тисяч двохсот шістдесяти п'яти поприщ. І скрикнув Авакум, говорячи: 'Даниїле, Даниїле, візьми обід, що послав тобі Бог'. І каже Даниїл: 'Згадав Ти мене, Боже, не покидаєш тих, хто любить Тебе'. І став Даниїл, і їв. Ангел же Божий поставив Авакума раптом на місці його в землі жидівській. Пророкував же і про повернення людей з Вавилону, і про Різдво Христове, і про закінчення Старого Завіту. І за два роки перед поверненням людей з полону помер, і похований був на полі своїм.  У той самий день страждання святої мучениці Миропії  Свята діва Миропія народилася в Ефесі-граді, у християнських батьків, і святим хрещенням була просвічена, коли батько її вже з життя відійшов. Виховала ж її мати у страху Божому, і мала ласку Миропія ходити до гробу святої мучениці Єрміонії, одної з доньок святого апостола Пилипа, з її мощів миро цілюще витікало. Брала-бо Миропія з мира святої Єрміонії і, те недужим подаючи, зцілювала їх. Царював же тоді Децій, що підняв гоніння на християн. Через те мати, взявши Миропію, відійшла на острів Хіоський, маючи там дідівський спадок. І перебувала з донькою своєю в хаті, зачинившись, і Богу молилася. Одного разу, коли дійшов князь Нумеріян на острів той, взятий був блаженний Ісидор як християнин, муж дивовижний і побожний, саном воїн. Його ж, що не хотів відректися Христа і відвертався від поклоніння ідолам, князь, мучивши всіляко, на посічення мечем засудив і в хащі на поїдання звірам і птахам кинув, і сторожів на віддалі поставив, щоб не викрали християни тіла мученицького. Свята ж діва Миропія, спонукана ревністю божественною, прийшла вночі зі своїми служницями, забрала таємно тіло мученикове і, чесно покадивши, у призначеному місці поклала. Князь, побачивши, що украдено тіло Ісидорове, закував сторожів залізом і по всьому острові водити їх і випробовувати звелів, кажучи, що якщо не знайдуть украденого тіла до визначеного дня, то голови їм стяті будуть. Тоді свята Миропія, бачачи сторожів, яких мучили, залізом скували і волокли, а ще й почула, що і голови їм мають стяти, збентежилася душею і сказала собі: 'Якщо вони через моє викрадення так страждають й усічені будуть, то горе мені на Страшному Суді, і буде мучитися душа моя, винна в убивстві тих людей'. І раптом крикнула воїнам: 'О друзі, що тіло загубили, я взяла його у вас, сплячих'. Воїни ж, почувши, негайно взяли її і поставили перед князем Нумеріяном, кажучи: 'Це та, пане, що мертвого викрала'. Спитав же князь святої: 'Чи правду про тебе кажуть?' Свята ж відповіла: 'Правду'. І сказав князь: 'Як посміла ти, проклята жінко, це зробити?' Вона ж каже: 'Посміла, щоб зневажити й оплювати твоє окаянство і безбожність' . Через ті слова гордий князь дуже розсердився і зразу наказав палицями немилосердно бити її. І били її довго. Потім за косу волочили її по цілому острову і по всіх усюдах мучили, врешті напівживу замкнули у в'язниці. Опівночі, коли свята молилася, світло осяяло всю в'язницю і лик ангельський постав перед нею, а серед них святий Ісидор. Співали ж усі пісню трисвятую. Поглянув Ісидор на мученицю і мовить: 'Мир тобі, Миропіє, наближаються твої молитви до Бога, і будеш з ними, і приймеш вінець, приготований для тебе'. Вона святому Ісидорові й каже: 'Зараз свята мучениця Миропія, радіючи, передасть дух свій Господеві'. І сповнилася в'язниця невимовної добропашности, що й тюремники, зачувши, вжахнулися і здивувалися. Один же з них, ясно все те бачачи й чуючи, побіг до пресвітера, детально оповів, і святе хрещення прийняв, потім і мученицьку смерть знайшов. Тіло ж святої Миропії християни взяли й у славному місці чесно поховали, славлячи Бога.  У той самий день житіє преподобного отця нашого Атанасія, затворника Печерського  'Я є воскресення й життя, хто вірує в Мене, хоч і вмре, буде жити'. Сповнив це слово Спаситель, зречене про Лазаря чотириденного, і на преподобному отці нашому Атанасії, затворникові Печерському, бажаючи, щоб і ми сповнили слово багатого, мовлене про Лазаря вбогого: 'Коли хто з мертвих прийде до них, — покаються'. Цей-бо преподобний Атанасій, який був чорноризцем у монастирі святому Печерському, святе й богоугодне мав життя, і, довго хворіючи, помер. Брати ж обмили тіло його і вбрали, як належить, інока померлого. І лежав мертвий два дні, ніхто не спішив його ховати. Тоді був знак ігуменові уночі, який говорив: 'Чоловік Божий Атанасій два дні лежить непохований, а ти не подбаєш'. Ігумен же на третій день, щойно настав ранок, прийшов із братією до померлого, щоб поховати його. І ось знайшли його, що сидів і плакав. Налякалися-бо всі, що побачили його живого, і питали його, кажучи: 'Як ти ожив? І що бачив чи чув?' Він же нічого не відповідав, окрім: 'Спасайтеся'. Тоді ті знову благали Атанасія, хочучи щось почути від нього. 'Нехай і нам, — кажуть, — буде корисне'. Тоді сказав їм: 'У те, що вам скажу, не повірите, і не послухаєте мене'. Брати ж відповідали йому, присягаючись, мовляв, 'збережемо все, що мовиш нам'. Тоді каже їм воскреслий: 'Слухайте у всьому ігумена, кайтеся увесь час і моліться Господу Ісусу Христу і Його Пречистій Матері, і преподобним отцям Антонію і Теодосію, щоб закінчити життя своє тут і сподобитися зі святими отцями бути похованими у печері. Це-бо три речі, більші від усіх доброчинств. І якщо хто зможе це все виконати як належить, блаженний буде, але нехай тільки не вивищується. Більше не допитуйтеся в мене, але, благаю, простіть мене'. Це сказавши, пішов у печеру і, загородивши до себе двері, перебував там дванадцять літ, ні до кого не виходячи і ніколи сонця не бачачи. Плакав день і ніч безперестанку, хліба і води мало, ледве що другий день, їв і через всі ті літа не говорив ні з ким нічого. Коли мав переставитися, прикликав усіх братів, і тоді мовив їм, як спершу, про послух і покаяння і що 'блаженний той, хто сподобився, — каже, — тут покладеним бути в печері'. Це сказавши, спочив з миром у Господі й покладений чесно там-таки в печері, де творив подвига. По успенні ж своїм повідомив чудотворством про своє блаженство. Одного з братів на ім'я Бавила, який хворів багато років на нирки, принесли до мощів блаженного цього, і, коли обняв тіло його, зразу зцілився. І з тої хвилини аж до дня смерти своєї ніколи на нирки не хворів ані на щось инше. Розповідав Бавила братам [серед них був і Симон святий, що описав житіє це], про таке йому явлення: 'Лежав я, — каже, — кричучи від хвороби, зайшов раптом блаженний Атанасій і каже мені: 'Прийди до мене, і я зцілю тебе'. Я ж хотів його спитати, як і коли сюди прийти. Але він зразу невидимий став. Тому повірив я в те, що явилося мені, постарався, — каже, — щоб принесли мене до нього, і так зцілений'. І з того часу розуміли всі, що блаженний є і годив Господеві преподобний сей затворник Атанасій. Лого ж святими молитвами нехай і ми сподобимося від смерти гріховної воскреснути, богоугодно в покаянні прожити і після цього життя вічне отримати в Христі Ісусі, життєдавці нашому. Йому ж слава із Джерелом Життя Богом Отцем і Животворним Духом нині, і повсякчас, і на віки вічні. Амінь. У той самий день пам'ять святих отців-пустельників: Івана, Іраклемона, Андія і Твофіла, їхнім же самовидцем був великий Пафнутій. Місяця грудня в 3-ій день Пам'ять святого пророка Софонії  Святий пророк Софонія був із гори Саравата із племені Симеонового, батька мав Кушу, діда ж Гедалія, прадіда Амарія, прапрадіда ж Єзекію. Був же за ім'ям своїм і суттю своєю споглядач і таїнств Божих пізнавач [як же й ім'я його тлумачиться]. Маючи помисли свої завжди чистими, у богомисленні вправляючись й одного Бога бачачи, сподобився божественних откровень і побачив багато тайн Божих, що в останні дні мають бути явлені, і провістив ті події. Пророкував-бо про розорення і запустіння Єрусалиму і про розбещення юдеїв та розсіяння їх. 'Вигубляться, — каже, — жиди з Єрусалиму, і буде Єрусалим влаштований людям Божим, із народів зібраним, на перебування, що співчасні будуть Богові: явиться слава праведним, а осоромлення нечестивим, і буде Суддя і Цар по всій землі всьому живому Христос Господь, і воздасть кожному за заслугами його'. Так пророкуючи, помер, і похований у домі своїм, чекаючи на спільне всіх воскресіння. Був же на вигляд подібний на святого Івана Богослова, малу маючи бороду й лице округле. У той самий день житіє преподобного отця нашого Івана Мовчальника  Мовчазний, немовчазних похвал достойний, святий і преподобний отець Іван народився в Нікополі Вірменському від батька Єнкратія, матері Єнфимії. Народився ж у четвертий рік царювання благочестивого царя Маркіяна, місяця січня на восьмий день, і просвічений був святим хрещенням. Батьки-бо його благовірними християнами були, багатством же великим і славою у всій Вірменії процвітали: батько його — воєвода, і в царя багато міг, милість велику в нього маючи. Такого славного батька сином був Іван блаженний. Не заради доброродства це мовимо, славимо його і хвалимо, бо добродійністю, а не знатним походженням святі стають блаженними і прославляються, але щоб збагнули ми, від якої слави у яке смирення цей угодник Божий прийшов. Вихований зі своїми єдиноутробними братами в добрій настанові, Божественне Писання досконало вивчив; і ще юним був, коли батьки його до Господа відійшли, залишивши дітям своїм маєтки великі, їх же розділили поміж братами. Блаженний Іван, взявши свою частину, побудував церкву в Ім'я Пречистої і Преблагословенної Діви Марії в Нікополі-граді. І, відвернувшись від світу, прийняв на себе чернечий образ у вісімнадцять років. І був ченцем при тій церкві з иншими десятьма ченцями, добре творячи іночий подвиг. У всі-бо роки юности своєї дбав вельми про те, щоб тіло підкорилося духові, щоб не було рабом черева ані щоб не захопили його пристрасті. І був мужем надзвичайним у доброчинствах, добрим і досвідченим наставником та ігуменом своїм браттям. Коли сповнилося йому двадцять вісім років, переставився єпископ града Колонійського. Громадяни ж ішли до митрополита Севастійського, щоб єпископа для свого міста просити. І було зібрання, хто би такого сану був достойний: Іван, ігумен Нікопольського монастиря, що був у всіх людей на устах, достойний був зайняти Колонійської церкви престол. Знаючи ж його смирення велике, бачачи, що не захоче прийняти єпископського сану, послав по нього митрополит, кличучи його до себе ніби через якусь иншу церковну потребу. І коли святий прийшов, переконав його стати єпископом і, освятивши, на Колонійський престол возвів. Прийнявши ж церковне правління, Іван не змінив чернечого правила і подвигів. У лазню ніколи не заходив ані не омивав тіла свого, старанно пильнуючи, щоб нелише ніхто не побачив наготи тіла його, але й сам себе не бачив ніколи нагим, згадуючи наготу Адамову, і через те не мився ні в лазні, ні у воді, щоб задля миття не оголювати свого тіла. Усією турботою його було благовгодити Богові в пості, і молитвах, і чистоті тілесній та душевній, і мати завжди чисті помисли, і поборювати всіляку погорду супроти волі Божої, і тримати всіляку волю в послуху Христові. Так добродійно живучи, був зразком доброго життя й иншим. На нього дивлячись, й инші виправлялися і добродійно жити починали, серед них же був Пергамій, брат його по плоті, муж славний, який велику мав честь у царя Зенона, також і в Анастасія, що був після Зенона. Він, бачачи брата свого, Блаженного Івана, що свято жив, умилосердився душею, і велике мав старання, щоб угодити Богові. Також і Теодор, син його, який був пізніше у благочестивого царя Юстиніяна у великій честі, чуючи про свого стрия ангелоподібне життя, взяв з нього науку і з усім домом своїм боговгодно прожив. Настільки ж був добродійний, що й сам цар та бояри його дивувалися Теодоровому чесному життю, і розуму, і правдивій вірі та милосердю: добрий у всьому був Теодор, маючи взірець непорочного життя блаженного стрия свого Івана. Коли ж божественний і богоносний отець Іван десяте літо уже був єпископом, управляючи добре Церквою Христовою, прийняв владу у Вірменії чоловік сестри його Марії, що називався Пазіник. Той, научуваний бісом, почав бентежити і ганьбити поручену Іванові церкву, на шкоду блаженному сам у духовні діла втручався і тих, що втікали до церкви від кари, насильно витягував та не допускав, аби церковні служителі та будівничі дбали про церковні речі. Блаженний же Іван багато разів смиренно благав його, щоб перестав втручатися у церковні справи, шкоду та насилля їй чинити. Той же зовсім невмолимий і невиправний був, на більше посягався, бо вже відійшла з життя сестра Блаженного. Через те мусив святий іти до Царгороду до царя Зенона, дуже-бо боліло серце через ганьбу церковну. Коли ж прийшов, мав помічника собі Євтиміяґ, архиєпископа Царгородського, той допомогав йому своїм перед царем заступництвом. Після цього Блаженний Іван, надивившися на галас і бентегу світу цього, замислив покинути єпископію і, відійшовши до святого граду Єрусалиму, безсловесно трудитися Богові. Відслужив Божественну службу, відпустив пресвітерів та клириків, що були з ним, а сам подався на берег морський, ніким не помічений, і, сівши в корабель, відплив до святого граду Єрусалиму. І прийшов у першу святого града убожницю, у ній же був молитовний дім в ім'я святого великомученика Георгія. Перебув там якийсь час як один із бідних. Бачачи ж галас людський, сумував дуже, бажаючи тихого місця. І молився зі сльозами до Бога, щоб показав йому місце угодне, спокійне і для спасіння зручне. Одної ж ночі він, що молився про те старанно, подивився вгору й ураз побачив зірку пресвітлу, що подобу хреста мала й до нього наближалася. І чув від світлости зоряної голос, що казав: 'Якщо хочеш спастися, йди за зорею цею'. Він же відразу з радістю пішов за нею, і приведений був зорею тою до Великої лаври преподобного і богоносного отця нашого Сави, на тридцять восьмому році життя свого. Наставлений тоді на патріяршество в Єрусалимі був Салюстій. Преподобний Сава мав сто сорок братів пустинножителів, у великій бідності тілесній, у великому багатстві душевному перебуваючи. І прийняв преподобний Сава блаженного Івана, і віддав його економові на монастирську роботу, не бачачи скритого в Іванові скарбу божественної благодаті. Бо хоч і мав дар прозірливости святий Сава, та утаїв Бог перед ним таємницю ту, що Іван єпископом є і Бога ради зоставив свою єпископію та як один із простих прийшов до нього. І нехай ніхто не дивується тому, що часом і прозорливі не побачать, бо вони лише те провидять і пророкують, що Бог їм відкриває, а чого не відкриває, того й не знають. Так і Єлисей-пророк про шунамінтянина до слуги свого казав: 'Залиши його, бо душа його прискорбна нині, і Господь утаїв від мене і не возвістив мені'. Прийнятий же був Іван в лавру, працював зі всілякою покорою і ревністю там, де велів йому економ. У той час створено було в лаврі ксенодохію, і приставили були Блаженного Івана служити будівничим. Служив, їсти варивши, і воду носивши, і каміння подававши, і допомагаючи у всіх, які можуть бути в закладі, роботах. По двох роках від свого до лаври приходу призначено його було опікуном подорожніх, і служив братам зі смиренням, і покорою, і любов'ю. Тоді преподобний Сава почав створювати кеновію для послушників, котрі, хочучи відректися від світу, вперше до кеновії призначаються, щоб потім бути прийнятими до лаври. Казав-бо святий: 'Так, як плодові передує цвіт, так життю пустельному має передувати життя кеновійне, щоб у кеновії новоначальній, як дерево насаджене, заквітло початками трудів, а в лаврі досконалих подвигів принесло плоди'. Була ж лавра преподобного в пустелі, а кеновія ближче до світу. Поки її створювали, знову Івана блаженного приставили були служити будівельникам. Тоді дві разом служби ніс преподобний трудолюбець: і служачи для подорожніх у ксенодохії, і носячи на раменах своїх хліби і різну поживу, варену і сиру, для тих що будували кеновію, вона ж містилася більше ніж за десять стадій від ксенодохії. Коли в такій службі потрудився один рік і всім братам догодив, преподобний Сава з йому келію для мовчання. У ній Блаженний Іван прожив три роки; п'ять днів на тиждень перебував не виходячи, ані не ївши в ті дні, ні не бачивши нікого, лише з одним Богом спілкуючись. У суботу ж і неділю раніше від усіх заходив до церкви і стояв у ній зі страхом і зворушенням, а надто в час Служби Божої, ненастанно потоки сліз з очей проливаючи, і всі брати дивувалися такому його слізному обдаруванню, і в ті два дні з братією приймав їжу. По трьох роках Блаженний Іван поставлений був економом, і сприяв йому Бог у всьому, бо його трудами і служінням благословилася і примножилася вельми лавра. За те, що виконав добре економську службу, захотів преподобний Сава рукоположити його на пресвітера, як достойного і досконалого ченця. Взявши його, пішов до святого граду Єрусалиму до патріярха Ілії, що настав після Салюстія. І, оповівши йому про добродійне Іванове життя, просив його, щоб хіротонізував Івана на пресвітера. Патріярх же, прикликавши Івана до церкви, хотів його хіротонізувати. Тоді Іван, бачивши, що втеча неможлива, каже до святого патріярха: 'Пречесніший отче, маю одне таємне слово до твоєї святости, дозволь-бо мені сам на сам говорити до тебе, і якщо визнаєш мене достойним бути пресвітером, не відмовлюся'. Коли ж патріярх взяв його до себе, впав преподобний Іван до ніг богоугодного Ілії, благаючи його, щоб нікому не розповідав слів, що він йому казати хоче. Патріярхові, який пообіцяв зберігати таємницю, говорить Іван: 'Я, отче, Колонійського граду єпископом був, але тому, що примножилися гріхи мої, залишив єпископію і втік. Осудив же себе служити братам, міцний тілом, хай помагають молитви їхні немічній душі моїй'. Чувши ж це, патріярх Ілія злякався і, прикликавши преподобного Саву, говорить: 'Деякі сокровенні свої діла оповів мені Іван, через них він не може бути пресвітером, але віднині нехай мовчить, і ніхто хай не заважає йому'. Це сказавши, патріярх відпустив їх. Преподобний же Сава засмутився цим дуже і відійшов з великої своєї лаври за тридцять стадій в одну печеру, впав на землю перед Господом, зі сльозами мовлячи: 'Чому, Господи, зневажив мене, утаївши від мене життя Іванове, і спокусився я, вважаючи його достойним пресвітерства. Нині-бо, Господи, відкрий мені про нього, бо прескорбна душа моя аж до смерти. Невже посудина, яку я вважав вибраною, святою, потрібною і достойною прийняти божественне миро, перед Твоєю величчю є непотрібна і недостойна?' У такій молитві та сльозах преподобний Сава всю ніч проводив, аж явився йому ангел Божий, кажучи: 'Не є непотрібною посудиною Іван, але є посудиною вибраною: єпископ же цей не може бути поставлений у пресвітери'. Це сказавши, ангел став невидимий. Сава ж преподобний поспішив радісно в келію Іванову і, обнявши його, каже: 'О отче Іване, ти Божий свій дар утаїв переді мною, Бог же відкрив мені його'. Іван же каже: 'Сумую, отче, хотів-бо, щоб ніхто не довідався про таємницю цю. Якщо ж ви про неї довідалися, то не можу жити в цьому краї'. Сава ж присягався йому, що нікому не розповість тієї таємниці. З того часу блаженний Іван мовчки сидів у келії, навіть до церкви не ходив, ані ні з ким не бесідував, і до нього ніхто не приходив, хіба один послушник, що служив йому. Затворився в келії; раз лише на рік, коли бував празник Пречистої Богородиці Приснодіви Марії, її ж імени церква була у лаврі, і приходив на празник патріярх Ілія в лавру, тоді Іван виходив із келії своєї поклонитися патріярхові — любий-бо йому був Іван і шанований ним дуже за смирення його. Коли виповнилося чотири роки Івановому мовчанню, преподобний отець Сава відійшов у край Скитопольський і затримався там довго. А блаженний Іван, бажаючи самотнього пустельного життя, відійшов у пустелю, що називалася Рува, у п'ятдесяте літо від народження свого. І перебував у ній дев'ять років, ївши зілля, зване мелаґрія, що росте в тій пустелі. Коли ще тільки оселився в пустелі, збирав одне зілля, призначене собі на їжу, і заблукав поміж якимись ярами та кручами й не потрапив до печери своєї. Виснажений дорогою, упав ледь живий. І тут раптом невидимою Божою силою, як колись пророк Авакум, піднятий був угору і в печері своїй поставлений. За якийсь час дослідив преподобний стежку тої пустелі, побачив місце те, де заблукав, на відстані за п'ять поприщ від печери. По цьому прийшов до нього один брат і жив з ним трохи. Одного ж літа, коли зближався празник Пасхи, каже брат до старця: 'Отче, ходімо до лаври, щоб відсвяткувати день Пасхи, і повернемося, бо на таке свято не маємо тут що їсти, хіба цих мелаґрій'. Святий же Іван не хотів іти, бо не повернувся ще до лаври преподобний Сава з краю Скитопольського, і братові, що кликав його, каже: 'Не йдімо, брате, звідси, але віруймо, що Той, Котрий шістсот тисяч люду ізраїльського в пустелі годував, Той і нас тут прогодує і в празник Пасхи пошле нам не лише потрібне, але й щедре, сказано-бо у Писанні: 'Не залишу тебе, не зневажу тебе'. І в Євангелії мовиться: 'Не турбуйтеся, говорячи: що їмо чи що п'ємо, знає бо Отець ваш небесний, що потребуєте, шукайте спершу Царства Божого і правди його, а все инше вам докладеться'. Терпи-бо дитино, і прискорбним іди шляхом, бо спокій і розслаблення тіла вічну кару породжує, а умертвління тіла спокій безконечний готує'. Цих слів преподобного брат не послухав, залишив отця і відійшов до лаври. Коли ж брат відійшов, прийшов до преподобного якийсь чоловік, зовсім незнайомий, маючи осла, навантаженого різним добром: були-бо хліби чисті й теплі, і вино, і єлей, і сири свіжі, і яйця, і відро меду. Усе те чоловік, що прийшов, поклав перед отцем і зразу відійшов. Преподобний же, впізнавши Боже відвідання, з веселістю дякував Богові. А брат, що відійшов до лаври, заблукав у дорозі, три дні безлюдними та непрохідними місцями ходячи, втомився дуже, і ледве потрапив знову до печери преподобного, голодний, і спраглий, і виснажений дорогою. Бачачи так багато страв і напоїв, що Бог преподобному на празник послав, здивувався і соромився в лице святого поглянути через своє маловірство. Впавши до ніг старцевих, прощення просив. Святий же, прощаючи його, казав: 'Бачиш тепер, брате, як може Бог приготувати трапезу в пустелі рабам Своїм'. У ті часи Аламундар, князь сарацинів, що були під персами, напав на Аравію та Палестину, з великим гнівом воюючи й беручи в полон людей. Тоді безліч варварів розсіялося по пустелі тій, і сповіщено було по монастирях, щоб охоронялися старанно від нападу варварського. Отці Великої лаври послали до цього преподобного Івана Мовчальника про варварів вість і радили повернутися в лавру, щоб, зайнявши свою келію, там перебувати. Блаженний же Іван не захотів позбавляти себе мовчазного перебування в пустелі, проте, і варварів почасти боячись, говорив до себе: 'Господь захисник життя мого, Кого боюся. Якщо ж Господь не захищає мене, ані не турбується про мене, то нащо і живу'. І так у Всевишнього поклавши собі прибіжище, перебував на місці своїм без сумніву. Бог же, Котрий завжди піклується про рабів Своїх і береже їх на всіх путях їхніх, хотівши угодника Свого цілого й безстрашного зберегти, послав йому охоронця — лева великого і страшного, що невідступно удень і вночі його охороняв. І коли лише варвари нападали на святого, той, завжди з великою люттю націлившись на них, ранив і проганяв їх. Блаженний же Іван, бачачи це, дякував Богові, що не дав берла грішних на долю праведних. По цьому преподобний Сава повернувся до лаври своєї, прийшов до блаженного Івана в пустелю і каже йому: 'Це Господь зберіг тебе від нападу варварського, давши тобі мудрого охоронця. Зроби-бо й ти — людині людське належить — встань і втікай, як инші отці пустелі зробили'. Цими та багатьма иншими словами впрошував його преподобний, вивів із пустелі і привів до Великої лаври, дав йому келію, і почав знову Іван Блаженний жити у лаврі, маючи п'ятдесят шість років. І ніхто не знав про таємницю його, що єпископом є, окрім святішого патріярха Ілії і преподобного Сави, але і ті таїли. Багато часу минуло, поки Бог благословив відкрити це всім братам у такий спосіб. Муж один із землі Ликійської на ім'я Адерій, архиєпископським вшанований саном, прийшовши до Єрусалиму, поклонився животворящому хреста Господнього дереву та святим місцям і, багато бідним і монастирям золота роздавши, пішов зі святого града, прагнучи повернутися на свою батьківщину. Коли сів на корабель і трохи відплив, здійнявся вітер супротивний у морі, що змусило його повернутися до Колону, де він, два дні пробувши, знову захотів плисти. Явився йому уві сні ангел Господній і мовив: 'Не годиться тобі плисти на батьківщину, поки не повернешся знову до святого граду й не підеш у лавру авви Сави і не зустрінеш там авву Івана Мовчальника, мужа праведного і добродійного єпископа, що Бога ради всім знехтував, вільною ж бідністю і послухом смирившись'. Збудився-бо від сну Адерій, повернувся до Єрусалиму і прийшов до лаври преподобного Сави, питаючись про Івана Мовчальника. І, побачивши келію його, прийшов до нього, і був у нього два дні, молячи його і благаючи іменем Божим, щоб сказав йому про рід свій, і батьківщину, і єпископство, — той же, бачачи в цьому Божу волю, оповів йому все детально. І з того часу відомо стало усій лаврі, що Іван Мовчальник єпископом є. І всі у великому здивуванні перебували, бачачи його настільки смиренним. Після цього преподобний і богоносний отець Сава до Господа відійшов, грудня місяця в 5-ий день, у сімдесятий рік життя Івана. Не вдалося Іванові бути при розлученні душі з тілом Сави преподобного, через те дуже тужив духом і ридав через розлуку з ним. Явився йому у видінні Сава преподобний, кажучи: 'Не сумуй через відхід мій, отче Іване, я, хоч тілом відлучився від тебе, але духом з тобою'. Говорить же Іван: 'Моли Господа, отче, щоб і мене взяв з тобою'. Відповів Сава: 'Не може це статися нині, бо велике має випробування прийти на лавру. Бог же хоче тебе мати в тілі для втішання і скріплення тих, що за благочестиву віру добре будуть проти єретиків стояти'. Це бачачи й чуючи, блаженний Іван отямився, і тішився духом через видіння і бесіду з преподобним Савою, сумуючи ж серцем через випробовування, що мало настати. Тоді прийшло до нього бажання бачити, як душа з тілом розлучається. Коли про те молився до Бога, перенесений був мислено до святого Вифлеєму і бачив при церкві, яка там стояла, мужа, що ще дивно переставлявся: його душу взяли ангели зі солодким співом до Небес. Це мисленими очима побачивши, блаженний Іван зразу встав і пішов до Вифлеєму і знайшов тіло мужа, що переставився, біля церкви — так, як у видінні бачив. В ту годину переставився, коли Іван, сидячи в келії, бачив душу його, ангелами до Неба несену. Обняв-бо любо мощі його, і цілував, на тому місці чесно поховав його і повернувся до келії своєї. Два учні блаженного Івана — Теодор та Іван — Кирилові-монаху, що писав житіє це, повідали, кажучи: 'Після переставлення преподобного Сави відіслані були ми від старця нашого до Лівіяду на одну службу. Коли переходили Йордан, перестріли нас люди, кажучи: 'Бережіться, бо лев є перед вами'. Ми ж, подумавши, мовили: 'Сильний Бог зберегти нас молитвами отця нашого, за його-бо велінням подорожуємо'. Це сказавши, пішли. І зразу побачили, як перед нами йшли два леви страшні, — налякалися ми дуже, і покинула нас сила наша, що й бігти не могли і були ніби мертві. І тут раптом з'явився поміж нами старець наш преподобний Іван, наказуючи нам не боятися. Тоді лев, ніби бичем ударений і прогнаний, утік від нас, а старець невидимий став. Ми ж, відпочивши, пішли далі й неушкоджені прибули, зробивши наказане нам. Коли повернулися до старця, побачив нас отець і каже: 'Бачите, діти, як повівся з вами у потребі, але й тут багато молив Бога за вас, і Він вчинив з вами милість'. Ще й таке оповідав один учень Іванів Кирилові: великий той повстримник лише сам хліб багато років їв, звичайно замість солі попіл використовував і з попелом хліб свій їв. Одного разу забув зачинити віконця келії у час трапези своєї — отож притаївся учень і бачив його, що їв хліб із попелом. Засмутився старець, що було видно таке його пощення, а учень, щоб утішити його, каже: 'Не ти один робиш так, отче. Але багато отців лаври цієї виконують писане: попіл, як хліб, їдять. І так утішив старця. Тим часом настала єресь Оригенова, і багато хто нею спокусився і бентежив Церкву Божу. Инші ж твердо противилися єресі, маючи за помічника цього преподобного Івана Мовчальника, що тоді не мовчав, словом уст своїх, як мечем, проти єретиків воюючи, сік і винищував образливе Оригенове вчення: що вся та спокуса мала на лавру прийти, пророчено було Іванові у видінні від Сави преподобного, бо немале на неї від єретиків було гоніння, і багато хто із подвижних отців заразилися єретицькими вченнями, засумнівалися і розумом вагалися. Через те дозволив Бог у лаврі тій мати Івана в тілі для втішання малодушних і для укріплення немічних. У той час прийшов до нього з митрополії Скитопольської Кирило, який пізніше описав житіє його, — так той сам про себе розповідає таке: 'Хотів піти з дому свого до святого граду Єрусалиму, щоб там в одному з монастирів чернече розпочати життя. Заповідала мені христолюбива моя мати, що коли хочу мати спасіння душі своєї, нічого не маю починати без поради і веління блаженного Івана, щоб часом, казала, не звернув у єресь оригенську й не впав на початку шляху свого'. Досягнувши ж Єрусалиму, прийшов до лаври святого Сави й поклонився достойноблаженному Іванові і, відкривши йому помисли свої, слухав від нього корисної поради. Він же каже мені: 'Коли хочеш спастися, іди в монастир великого Євтимія'. Я ж, пішовши від нього, юний і безумний, не послухав його ради, але прийшов до Йордану й увійшов до монастиря, названого Арундинитським. Не лише неблагополучною була мені та дорога, але й у хворобу велику впав, скорботою і тугою одержимий був, бо подорожній є і немічний тілом. Явився ж мені уві сні преподобний Іван, мовлячи: 'Через те, що не послухав мене, цією покараний хворобою. Нині-бо, вставши, іди в Єрихон і там у ксенодохії авви Євтимія знайдеш одного ченця старого. Тому іди в монастир Євтиміїв, і поспішай'. Я ж, зо сну прокинувшися, почув, що здоровий усім тілом, і пішов за велінням отця святого до Єрихону і знайшов, як казав мені, ченця старого, чесного і добророзумного. Той відвів мене до монастиря Євтимія Великого, і я поселився в ньому. Часто приходив у лавру святого Сави до преподобного Івана і від нього перейняв велику користь своїй душі. Деколи знічений і обтяжений був помислами сатанинськими, та коли преподобному сповідався, зразу через молитви його святі отримував відпущення, і мир у серце моє повертався'. Це сам про себе розповів Кирило-монах. І цей-то Кирило посланий був від преподобного Івана в лавру Сукійську з книгами до преподобного Киріяка-схимника, про що в житії Киріяковому написано. Одного разу, коли Кирило сидів біля віконця келії Івана преподобного, прийшов якийсь чоловік на ім'я Георгій і привів сина свого, якого мучив біс. Його ж перед віконцем залишив, а сам відійшов. По юнакові ж, що лежав і плакав, пізнав святий Іван, що має той духа нечистого. Змилосердився над ним, помолився і помазав його святим єлеєм — і зразу вийшов з юнака дух нечистий. І був здоровий з того часу. Авва ж Євстафій, що печеру преподобного Сави прийняв по Сергієві, муж духовний і благочесний, розповідав про себе таке: 'Мене, — каже, — знайшов колись дух зневаги, і дуже бентежив мене помислами зневажливими щодо Бога і божественного, і був я у великій скорботі. Прийшов же до блаженного Івана Мовчальника і, оповівши йому про свою біду, шукав допомоги у святих його молитвах. Він же, вставши, помолився за мене до Бога. Тоді каже до мене: 'Благословен Бог, дитино моя, бо не наблизиться до тебе більше помисел зневаги'. І було так, як казав мені старець, — з того часу не відчував у собі помислу зневаги ніколи'. Жінка одна, родом із Кападокії, на ім'я Раїна, диякониса святої церкви Константинопольської, прийшовши до Єрусалиму, привела зі собою анепсія свого, що був сановитий, — він же був направду муж добродійний, але не належав до католицької Церкви, бо севірового тримався зловір'я. Благочестива ж та диякониса доклала багато зусиль, аби навернути його до доброї віри і приєднати до святої Церкви. І заради того одного святих отців просила, щоб за нього молилися до Бога. Чувши ж про святого цього Івана, хотіла і йому поклонитися. І коли побачила, що жінки до лаври не заходять, прикликала Теодора, учня Іванового, щоб завів її до святого старця. Вірила-бо, що його молитвами Бог твердість сердечну того зловірного змінить і зробить достойним приєднатися до католицької Церкви. Взяв-бо Теодор враженого єрессю мужа, прийшов з ним до старця і, поклонившись, як належить, каже тоді учень: 'Благослови нас, отче'. Говорить старець учневі: 'Тебе благословлю, той же, що прийшов з тобою, не дістане благословення'. Каже ж учень: 'Ні, отче, благослови обох'. Відповів старець: 'Справді не благословлю другого, поки злого схизматичного мудрування не відречеться і не пообіцяє приєднатися до Церкви католицької'. Це чуючи, зловірний подивувався на старцеву благодать прозріння і через те чудо змінився, справді обіцяв приєднатися до правовірних. Тоді старець благословив його і богонатхненними своїми повчаннями забрав від серця його всілякий сумнів, причастив його Пресвятих Таїнств і, так зробивши його правовірним, відпустив з миром. Це побачивши, благочестива диякониса Раїна величезним бажанням захотіла своїми очима побачити святого старця. І замислила в чоловічий вбратися одяг, прийти до нього в лавру і свої йому висповідати помисли. Старець же той її намір ангельською вістю побачив, послав до неї, кажучи: 'Коли прийдеш до мене так, як ти задумала, не побачиш мене. Отож не трудися, але залишайся на тому місці, де ти зараз є, бо маю явитися тобі у видінні соннім і послухаю, що ти хочеш мені сказати. Скажу і я, якщо дасть мені Бог до тебе говорити'. Диякониса ж, чувши те, настрашена була такою прозірливістю Івана Преподобного, що здалека людські помисли бачить, і перебувала на тому місці, очікуючи явлення його. Одної ночі їй, сплячій, явився у соннім видінні преподобний, кажучи: 'Це Бог послав мене до тебе, кажи-бо мені, що хочеш'. Вона ж висповідала йому помисли свої і прийняла від нього відповідний лік. Повчивши її, преподобний невидимий став. А жінка, зі сну збудившися, вдячність воздала Богові. Місце, на якому стояла келія преподобного, було кам'янисте й сухе, не могло там рости ні дерево, ні зілля через твердість того каміння, що зовсім не мало вологи. Преподобний, взявши одного разу плід смоковиці, каже до учнів своїх Теодора й Івана: 'Послухайте мене, діти, якщо Божа благодать дасть цій насінині прорости на цьому твердому камінні, і виросте віття, і принесе плоди, то знайте, що дарує мені Бог місце упокоєння в Царстві Небеснім'. Це сказавши, посадив плід на камені поблизу своєї келії. Бог же дав сухій палиці Ароновій прорости — подав і твердому камінню вологу, і насінині смоковній прорости, щоб показати, яку має у Нього благодать вірний раб його. Прорісши від землі й помалу рісши, смоковиця досягла навіть даху келійного, тоді і всю келію віттям своїм покрила. За якийсь час принесла плід — три смокви. їх же прийняв старець, зі сльозами дякував Богові, цілувавши їх, з'їв з учнями. Відколи з'їв ті смокви, почав готуватися до відходу. У глибокій старості вже був він, проживши всіх літ життя свого сто і чотири, упокоївся в Господі нашому, Йому ж слава навіки. Амінь. У той самий день переставлення преподобного отця нашого Сави, ігумена святої обителі Пресвятої Богородиці, що на Сторожах, нового чудотворця  Преподобний отець наш Сава з юности своєї Христа возлюбив, світ же зненавидів. І пішов до преподобного Сергія, прийнявши образ ангельський, і добре подвизався, догоджуючи Богові постом, і чуванням, і молитвами, і смиренномудрістю, і всіма чеснотами, прагнучи небесні блага прийняти від Господа. Багато спокус перетерпів від бісів, їх же й переміг Всевишнього допомогою, і здобув владу над пристастями. Потім, за настановою учителя свого великого Сергія, відійшов від обителі Пресвятої Тройці й оселився в пустелі, живучи на одній горі, що називається Сторожі, вгорі Москви-ріки, від Звенигорода за одне поприще, від царствуючого ж града Москви за сорок поприщ. І так добре інокував святий у мовчанні, мороз нічний терплячи і важкість спеки денної переносячи. Через його життя, сповнене чеснот, почали приходити до святого з різних місць ченці, і від світських людей багато — жити при ньому й користати від нього хотіли. Отець же приймав усіх з любов'ю, бувши для них зразком смирення та чернечих трудів, воду набираючи і на плечах своїх носячи та инші потрібні справи сам роблячи, щоб навчити братів не лінуватися й не губити днів своїх у ліні, що є матір'ю всього злого. Тоді один христолюбивий князь, прийшовши до блаженного отця Сави, впросив його звести храм на місці тому [давши досить золота святому на будівництво], і зразу святий, прохання князя виконуючи, звів храм Пречистої Богоматері, чесного і славного її Різдва, і обитель влаштував дуже гарну й велику для ченців спасенного перебування, у ній же добре випасав у Христі зібране стадо, на пашу духовну вивів його. І жив разом із божественним Сергієм, багато доброчинств здійснив у Христі. На старість же добродійник цей впав у хворобу тілесну і, трохи похворівши, прикликав братів та, поучивши її досить із Божественного Писання, щоб берегли чистоту тілесну і братолюбіє мали, і смиренням впокорювалися, посту ж і молитви дотримувалися. Тоді поставив їм одного ігумена з учнів своїх на своє місце і всім братам заповів перебувати в послуху і в покорі ігуменові. На кінець, мир давши всім та останнє цілування, в доброму віросповіданні передав душу свою в руки Божі місяця грудня в третій день. У всьому догодив Владиці своєму Христові. Почувши ж про переставлення святого, князі та бояри й ті, що недалеко жили, і всі христолюбні громадяни Звенигорода поспішили з великою любов'ю на поховання отця, несли недужих своїх і, псалмоспівом надгробним відпровадивши, поклали його чесно в Церкві Пресвятої Богородиці, що зведена по правому боці від нього. Чесні ж його мощі й до нинішнього дня багато різних зцілень уділяють для тих, хто з вірою приходить на славу Христу, Богові нашому, що творить преславні чуда через угодників своїх і після переставлення їх. Йому ж слава нині, і повсякчас, і на віки віків. Амінь. Сказання про чуда преподобного Багато літ минуло по переставленні преподобного. Ігумен обителі тої на ім'я Діонисій однієї ночі, як звичайно, ліг відпочити від праці й побачив явленого йому ченця чесного, добровидого і сивиною прикрашеного. І почув, що він каже: 'Діонисію, вставши, швидко напиши образ мій на іконі'. Спитав же його Діонисій: 'Хто ти є, отче? І яке ім'я твоє?' Благоліпний же старець відповів: 'Я є Сава, засновник місця цього'. Діонисій же, збудившись зі сну, прикликав старця одного на ім'я Авакум, що був одним з учнів Сави Преподобного, і спитав його, яким був на вигляд Сава Блаженний. Авакум же почав змальовувати йому лице, і подобу, і зросту величину отця й учителя свого. Тоді ігумен сказав йому: 'Справді, брате, цим образом явився мені Сава Преподобний цієї ночі і велів зобразити себе на іконі '. І постарався скоро написати ікону святого ігумена — був-бо сам іконописцем. З того часу почалися чуда і зцілення на могилі Сави Преподобного. Чоловіка одного біснуватого на ім'я Юда привели до обителі преподобного. Коли над ним співали молитви, скричав: 'Зле мені, бо згоряю'. І був здоровий чоловік з того часу. Тим, що питалися, яка причина крику його, говорив: 'Бачив на гробі Сави Преподобного старця благоліпного, який стояв, тримав хрест і осіняв мене. Від хреста велике вийшло полум'я і всього мене опалило, через те закричав я, і прогнаний був від мене нечистий дух вогнем тим'. Брати обителі тої збунтувалися одного разу проти ігумена Діонисія і багато неправдивих звинувачень на нього склали перед самодержцем великим князем Іваном. Самодержець же, повіривши в їхній наклеп, звелів ігуменові з'явитися перед ним. Тоді ігуменові, що у великій скорботі був, явився уночі Сава Блаженний, мовлячи: 'Чому сумуєш, брате, іди й говори сміливо, не сумнівайся, і Господь буде з тобою, помагаючи тобі'. Так само і збунтованим декотрим з'явився, кажучи: 'Чи для цього відреклися від світу? Хочете в наклепі здійснити подвиг чернецтва вашого? Ви нарікаєте, а ігумен за вас зі сльозами молиться, і хто переможе: ваше нарікання чи отця вашого молитва?' Коли стали ж ігумен і браття перед самодержцем, сказаним їм в обличчя бунтівники посоромлені були, а ігумен з честю повернувся до монастиря. Чернець один тої ж обителі хворий був на очі віддавна, не міг подивитися на світло анітрошки. Одного дня приступив до гробу святого, припав зі сльозами, просячи зцілення, утер очі свої покриттям, що було на гробі. Бачив же те один брат, ще стояв там, почав насміхатися з нього, кажучи: 'Не зцілення отримаєш, а ще гірше очі свої піском запорошиш'. Але той, що доторкнувся до гробу з вірою, зцілення хворим очам своїм дістав, а брат-насмішник раптом вражений був сліпотою. І чув голос з неба, що мовив: 'Знайшов, що шукав, хай тобою й инші покарані будуть, щоб не насміхалися й не ображали чудес, що стаються від Божого угодника'. Тоді осліплений зі страхом великим і риданням впав біля гробу Сави Преподобного, прощення просив, його ж і отримав, проте нескоро, по багатьох молитвах, і сльозах, і покаянні. Прийшли одного разу злодії уночі до монастиря цього святого, щоб обікрасти церкву Пречистої Божої Матері. І коли націлилися до вікна, що було над могилою отця преподобного, постала перед ними гора превелика, що на неї ніяк вийти не можна було. Тоді напав на них страх, і трепіт, і відійшли, нічого не зробивши. То пізніше самі ті злодії прийшли з покаянням до обителі, висповідалися і добре в покаянні прожили. Після цього прийшов до тієї обителі один боярин на ім'я Іван, на прізвисько Іртищев, несучи на одрі хворого сина свого на ім'я Георгій, що від великої хвороби не міг уже й розмовляти. Ченці влаштували за нього молебні співи, влили квасу монастирського в уста хворого — і відразу хворий заговорив і звільнився від недуги своєї, скуштував хліба з трапези чернечої і був здоровий. Батько ж його Іван, радіючи вельми через зцілення сина, воздавав вдячність велику Богові й угоднику його святому Саві і, як до живого, казав до Преподобного: ''Преподобний отче, маю в домі своєму рабів і рабинь, хворих на різні недуги, вірю, що, коли захочеш, і їх зцілити можеш'. І, попросивши в ігумена квасу, повернувся в дім свій зі здоровим сином. І коли прийшов у дім, звелів привести одну з рабинь своїх на ім'я Ірина, глуху і сліпу, і влив квасу, принесеного з обителі преподобного Сави, у вуха її, також і сліпі очі її помазав — і зразу Ірина вухами почула й очима прозріла ясно. І всі зі страхом дивувалися величності Божій. Також і рабові одному на ймення Артемій, що був глухим сім років, прикликавши, влив того ж квасу у вуха його — і той також зцілився. Також дівчину сліпу на ім'я Киликія привів — і та через помазання квасом прозріла. Проте не квас так діяв чудодійно, але благословення і молитви Сави Преподобного і велика віра Іванова. За якийсь час і сам Іван був хворий, таке ж лікування застосував і дістав зцілення. Ігумен обителі тої на ім'я Мисаїл, впавши в тяжку недугу, втратив надію на життя своє і при смерті був. Раз же пономар обителі тої на ім'я Гурій хотів дзвонити до утрені й пішов до дзвону. Коли був напроти дверей церковних, зустрів його старець благоліпний і почав питати: 'Як поживає ігумен ваш?' Гурій оповів про хворобу його. Благоліпний же старець каже: 'Іди і скажи йому, нехай прикличе на допомогу Пресвяту Богородицю і засновника місця цього старця Саву — і здоров'я отримає. Ти ж, брате, відчини мені двері церкви, нехай зайду до неї'. Гурій же засумнівався і не хотів відчини перед дзвоном ані не посмів спитати його, хто він і звідки. Явлений же старець, не кажучи більше нічого, пішов до дверей церковних, і раптом двері самі по собі відчинилися й увійшов всередину старець. Гурій же зі страхом повернувся до келії до свого співбрата, почав сварити на нього, говорячи: 'Чому не замкнув ввечері дверей церковних, я бо бачив мужа незнайомого, що у відчинені двері церкви зайшов'. Співбрат же під присягою запевняв, що зачинив і замкнув двері звечора. Запаливши свічку, поспішив до церкви і побачив двері замкнені на ключ добре, так, як співбрат Гуріїв звечора зачинив і замкнув ключем з усією певністю. Після утрені ж розповів Гурій усім бачене й чуте, і сказали всі, що явлений старець — то сам Сава Преподобний. Ігумен же, те чувши, звелів нести себе до гробу Преподобного і, старанно про зцілення своє помолившися, здоров'я дістав молитвами пресвятої Богородиці і Преподобного Сави. Багато й инших чудес та зцілень від гробу угодника Божого відбувалося, і нині стаються для тих, хто з вірою приходить, благодаттю Божою і Богородичною, молитвами ж Сави Преподобного. Його ж і ми молимо, щоб і наші хвороби душевні й тілесні вилікував своїм гарячим заступництвом перед Христом, Господом Богом нашим. Йому ж слава вовіки. Амінь. У той самий день святого священномученика Теодора, архиєпископа Олександрійського, який постраждав від своїх же громадян — греків, що, спершу вінок із тернів сплівши, на голову йому, як колись воїни Христові, поклали. І по очах його били, насміхаючися. Позбиткувавшися з нього вволю, вкинули його в море. Але звідти вийшов здоровий і після цього через усічення голови помер. І преподобного отця нашого Теодула, що був спершу єпархом у царя Теодосія Великого, але, не терплячи житейського гамору, відклав владу, коли жінка його від життя переставилася. Багатство своє бідним роздав, сам же, залишивши світ, став монахом і досягнув града Едеса, на один стовп там вийшов, на ньому тридцять років у великій повстримності прожив і з надією благою відійшов до Господа.  Місяця грудня в 4-ий день Житіє і страждання святої великомучениці Варвари  У царстві Максиміяна, нечистивого царя римського, був на сході один чоловік знатний, багатий і славний на ім'я Діоскор, родом і поганством еллін, що жив в Іліополі. Він мав доньку на ім'я Варвара, її як зіницю ока беріг, не мав-бо більше дітей, лише її одну. Вона ж, коли підросла, стала вродою дуже гарна, і не було рівної їй дівчини красою в цілому тому краї. Через те батько її збудував для неї високий стовп, хитромудру споруду, а на стовпі влаштував покої гарні і в них замкнув доньку свою Варвару, приставивши до неї добрих наставниць і служниць, бо вже померла мати її. Зробив це для того, щоб не бачили такої краси прості люди незнатного походження, думав-бо, що недостойними є очі їхні дивитися на прекрасне лице доньки його. Живучи в палатах на високому стовпі, дівчина втішалася спогляданням тих, що вгорі, і тих, що в долі, Божих творінь, світлости небесної та краси земної. Одного разу, дивлячись на небо й розглядаючи сонячне сяйво, потоки місячні та зір красу, каже до наставниць і служниць, що жили з нею: 'Хто це створив?' Також на красу земну, на родючі поля і сади, і вертогради, на гори ж і на води поглянувши, питала: 'Чия рука створила все це?' Ті, що прислуговували їй, казали: 'Усе це створили боги'. Спитала дівчина: 'Які боги?' Відповіли їй служниці: 'Ті боги, яких шанує твій батько і тримає в палатах своїх, — золоті ж, і срібні, і дерев'яні, — і поклоняється їм, ті боги створили все, що очима бачимо'. Дівчина ж, чувши слова їхні, засумнівалася і сама до себе мовила: 'Ті боги, що їх мій батько шанує, створені людськими руками: золотих і срібних створив золотар, кам'яних створив каменяр, дерев'яних витесав тесля. Як же ті створені боги змогли створити таку пресвітлу височінь небес і таку земну красу, а самі ж не можуть ані ходити ногами, ані працювати руками?' Так собі роздумуючи, поглядала часто на небо вдень і вночі й у творінні намагалася побачити Творця. Одного разу, коли вона довго дивилася на небо, одержима великим бажанням довідатися, хто створив прекрасну ту височінь, і простір, і світіння небесне, раптом засяяло в серці її світло божественної благодаті і відкрилися її мислені очі для пізнання єдиного невидимого, незбагненного й неосяжного Бога, що Небо і Землю премудро сотворив. І сказала до себе: 'Має бути один такий Бог, якого не створила рука людська, але Сам Він має буття Своє і все рукою Своєю створює. Має бути один, що розпростер широчінь небес, заснував земну твердь і просвічує зверху всю Вселенну сонячним промінням, сяйвом місячним і світінням зір, вдолині прикрашає землю деревами і квітами розмаїтими і напоює її ріками та джерелами водними. Один має бути такий Бог, що все містить, все влаштовує, все оживляє і про всіх думає'. Так дівчина Варвара зі світу вчилася пізнавати Творця, так збулися на ній слова Давидові: 'Поучуся у всіх ділах твоїх, в творіннях руки твоєї поучуся'. У тій її науці розгорівся вогонь любови божественної і розпалив душу її полум'ям бажання Бога, що не мала спокою ні вдень ні вночі, про те єдине думаючи, того єдиного бажаючи, щоб побачити справді Бога і Творця усього. Не могла мати когось за вчителя із людей, хто б відкрив їй таїнство святої віри й на дорогу спасіння наставив: ніхто не міг приходити до неї, окрім приставлених рабинь, бо батько її, Діоскор, дуже її охороняв. Проте сам Наймудріший Учитель і Наставник Дух Святий таємно надихнув її своєю благодаттю, вчив її невидимо, і діяло в розумі її пізнання Правди. Була-бо дівчина на стовпі тому, як птаха самотня на даху, про високе думаючи, а не низьке, бо не прихилялося серце її ні до чого земного ані не любило золота, ні коштовних маргаритів і каменів дорогоцінних, ні гарного одягу, жодних дівочих прикрас, ані про шлюб ніколи не думала, тільки в єдиному Бозі всією думкою заглибилася, була любов'ю Його заполонена. Надходив час, щоб бути зарученій дівчині з мужем. І тому, що багато юнаків, про предивну вроду її чуючи, багатих, і знатних, і славних просили Діоскора, щоб дозволив взяти доньку його в подружжя, вийшов Діоскор на стовп до Варвари й почав говорити з нею про шлюб, називаючи різних наречених гарних, що хочуть мати її за наречену, і питав, з котрим із них хотіла б вона заручитися. Цнотлива ж дівчина Варвара, чуючи від батька свого такі слова, спалахнула лицем, соромлячись не тільки чути, але й навіть подумати про шлюб. І всіляко від цього відмовлялася, не вволюючи волі батькової. Марнотою-бо великою вважала для себе стратити цвіт чистоти своєї і загубити безцінний дівства бісер. Багато що батькові своєму, який впрошував її скоритися волі його, багато слів усупереч сказала, врешті мовила: 'Коли будеш далі, батьку мій, про це говорити і примушувати мене до одруження, то зробиш те, що не назвешся батьком: я сама себе уб'ю, і втратиш дитину свою єдину'. Чуючи це, Діоскор настрашився і відійшов від неї, не сміючи більше примушувати її. До того ж думав, що краще буде, коли її доброю порадою, а не примусом заручити з кимось. І сподівався, що за якийсь час сама роздумає і наступного року захоче одружитися. Тоді ж надумав піти в дорогу далеку в одній справі, думаючи, що без нього Варвара буде тужити і, коли повернеться, легше буде вмовити її послухати його веління та ради. Відходячи в дорогу, Діоскор звелів управителеві дому свого побудувати лазню, з розкішшю великою і майстерністю премудрою, при купелі, що у вертограді його була. У лазні ж звелів зробити два вікна в одній стіні з південного боку. А щодо доньки своєї управителеві заповів, що вільно й безперешкодно може ходити стежками і, що захоче, хай робить. Думав-бо Діоскор, що донька його, з багатьма людьми розмовляючи й бачачи багато дівчат заручених і заміжніх, захоче й сама вийти заміж. Після відходу Діоскора в дорогу далеку дівиця Варвара, маючи вільний вхід та вихід із дому свого й можучи безборонну бесіду мати з ким завгодно, потоваришувала з одними дівчатами-християнками і чула від них ім'я Ісуса Христа. І зразу від Імени того возрадувалася духом і прагнула від них довідатися про те правдиво. Вони ж їй розповіли все про Христа, про невимовне Його Божество, про воплочення від Пречистої Діви Марії, про добровільні страсті Його і Воскресіння, і про прийдешній суд і вічну муку для ідолопоклонників, і про нескінченну радість для вірних християн у Царстві Небеснім. Всього того наслухавшися, Варвара насолоджувалася серцем, і палала любов'ю до Христа, і хотіла хрещення. Сталося так, що в той час один пресвітер з Олександрії в подобі купця прийшов туди. Довідавшися про нього, Варвара прикликала його до себе й від нього таємно навчилася пізнання одного Творця усього і Вседержителя Бога, і віри в Господа нашого Ісуса Христа, чого віддавна з великим бажанням прагнула. Розповів же їй пресвітер про всі святої віри таїнства, хрестив її в ім'я Отця, і Сина, і Святого Духа і, достатньо навчивши її, відійшов. А свята Варвара, просвічена хрещенням, ще більше розпалилася любов'ю Божою і, вправляючись у пості й молитвах день і ніч, трудилася для Господа свого, Йому ж і невістою стала, обручивши дівство своє зберегти неоскверненим. Тим часом управитель будував лазню, яку, відходячи в дорогу, батько її звелів спорудити. Вийшла одного разу свята діва Варвара зі стовпа свого, щоб подивитися на будову тої лазні, і, побачивши два вікна в лазні, каже до робітників: 'Чому лише два вікна робите? Чи не краще зробити три, щоб і стіна гарнішою була, і лазня яснішою?' Відповіли робітники: 'Так батько твій звелів нам зробити два вікна на південь'. Варвара ж настійливо веліла, щоб і третє вікно зробили на подобу Пресвятої Тройці. І тоді не хотіли будівничі того зробити, боячися батька її. Вона казала їм: 'Я вас перед батьком боронитиму й відповідатиму за вас, ви ж робіть так, як велю вам'. І зробили третє вікно в лазні за велінням її. Була ж там (як сказано) купіль, що при ній же лазню будовано, та купіль огороджена була каменем тесаним мармуровим. Одного разу, прийшовши до тої купелі і на схід поглянувши, свята Варвара намалювала перстом на мармурі хреста святого зображення, і від святого перста чистої дівиці так на камені хрест вималювався, ніби із заліза викуваний. Також при тій же лазні і ступня чесної дівочої ноги відбилася, також на камені, і вода зі ступні тої потекла, і багато пізніше було там зцілень для тих, хто з вірою приходив. Все-бо те: і лазня з трьома вікнами, на образ Пресвятої Тройці влаштованими, і мармуровий камінь при купелі зі зображенням хреста, і ступня ноги святої Варвари — вціліли навіть до часів блаженного Симеона Метафраста, що після Івана Дамаскина писав про святої Варвари страждання. І розповідає у своїй історії таке: 'Навіть до цих днів та купіль зберігається, зцілює всілякі хвороби людей христолюбивих. Якби її хтось захотів порівняти зі струменями Йорданськими, чи Джерелами Силуанськими, чи Купіллю Овечою, не погрішив би супроти істини. Бо і через неї, подібно до багатьох чудодійних, співдіяла сила Христова'. Проходжувалася одного разу Варвара свята в батькових покоях, дивлячись на богів свого батька, бездушних ідолів, що стояли на чесному місці, і зітхнула тяжко над загибеллю душ людських, які служать ідолам. Тоді плюнула на лиця ідольські, говорячи: 'Хай подібні на вас будуть всі, що вам поклоняються, і всі, що потребують допомоги від вас, бездушних'. Це сказавши, вийшла на свій стовп і віддалася звичній своїй молитві і постові, весь розум свій заглибивши в богомислення. Після цього батько її, Діоскор, вернувся з дороги. І, роздивляючись те, що будувалося вдома, приступив до в озведеної лазні і, побачивши три вікна в стіні, почав гніві сварити слуг та урядників, чому переступили через його наказ і зробили три вікна замість двох. Вони ж відповіли: 'Не наша була воля, але доньки твоєї Варвари — вона звеліла нам, ми ж не хотіли, щоб зробити три вікна'. Зразу ж Діоскор прикликав Варвару, питав її', нащо третє вікно в лазні звеліла зробити. Вона ж відповідала: 'Краще три, ніж два. Ти-бо, батьку, звелів зробити два вікна на образ, як гадаю, двох світил небесних — Сонця і Місяця, щоб просвітлювали лазню; я ж звеліла і третє зробити, на образ Триєдиного світла, бо три є неприступного, невимовного, незаходимого й незгасного Світла вікна, які просвітлюють кожну людину, що приходить у світ'. Батько ж збентежився новиною слів доньки своєї, справді дивних, а йому незрозумілих, відвів її окремо від усіх і, ставши біля купелі лазні, де був хрест перстом святої Варвари на камені зображений, його ж ще Діоскор не побачив, там питався святу: 'Яким чином світло трьох вікон просвітлює кожну людину, як ти казала?' Каже свята: 'Збагни, батьку мій, і зрозумій, що кажу. Три іпостасі єдиного в Тройці Бога, що живе у Світлі неприступному: Отець, і Син, і Дух Святий — просвітлюють й оживляють кожне створіння. Через те звеліла, щоб було три вікна в лазні, бо це перше, — показуючи перстом, каже, — уособлює Отця, друге — Сина, третє — Духа Святого, бо й стіни Ім'я Пресвятої Тройці прославляють'. Тоді показала перстом на зображений на мармурі хрест і каже: 'Зобразила ж і знак Сина Божого, що благоволінням Отця, дією ж Святого Духа заради спасіння людського від Чистої Діви воплотився і добровільно постраждав на такому хресті, якого бачиш зображення. Тому хресне тут зобразила знамення, щоб сила хреста прогнала звідси всю бісівську силу'. Та й багато про Пресвяту Тройцю, про воплочення і страсті Христові, про силу хреста і про инші святі тайни віри премудра діва до твердосердого батька свого промовляла, допровадивши його до гніву великого. Збісившись від злости і гніву й забувши природну до доньки любов, Діоскор вийняв свій меч і хотів доньку свою вдарити. Вона ж почала втікати, а Діоскор, як вовк вівцю, гонив її, тримаючи меч оголений в руці своїй. І вже коли доганяв непорочну Агницю Христову, трапилася на тому місці гора кам'яна, що стояла стіною, і не мала свята як втекти від руки і меча батька, більше ж ката свого, лише одне мала прибіжище — Бога, до Нього ж душевні й тілесні водночас піднесла очі, просячи допомоги та захисту. І не затримався послухати Всевишній раби Своєї, але скоро поспів з допомогою Своєю: зробив так, що перед нею кам'яна гора розкололася надвоє, як колись перед святою первомученицею Теклею, що втікала від рук безстидників. Коли розійшовся камінь, свята діва Варвара забігла в ту розколину, і зразу зійшовся камінь спереду, давши святій у собі шлях вільний вийти на верх гори. Коли свята вийшла, сховалася в одній кам'яній печері. А Діоскор, цей найтвердіший камінь, не побачивши перед собою доньки-втікачки, здивувався, що втратив її з ока свого, і шукав її старанно та довго. Обходячи ту гору й шукаючи Варвару, побачив двох пастухів на горі, що пасли вівці свої, — ті ж бачили святу Варвару, що втекла на гору і сховалася в печері. Зайшовши до них, питав їх, чи не бачили там доньки його, що втекла. Один же пастух, милосердний, бачивши Діоскора, гніву сповненого, хотів утаїти неповинну діву та й каже: ''Не бачив її'. Але другий мовчки показав рукою на місце, де свята ховалася. І побіг туди Діоскор притьмом, а пастуха того, що показав на святу перстом, вразила кара Божа, бо сам пастух, що показав, на стовп камінний, а вівці його на цвіркунів перетворилися. Діоскор же знайшов у печері доньку свою, взяв її і і почав бити немилосердно. Ударивши ж нею об землю, ногами штовхав і, схопивши за волосся, волік додому свого шляхом кам'янистим. Тоді запер її в кімнатчині малій та темній, і замкнув ключем двері та вікна, і запечатав печаттю, приставив сторожів і морив її голодом та спрагою. Тоді пішов до ігемона краю того, що звався Мартіян, і розповів йому все про доньку свою, яка відрікається від їхніх богів і вірує в Розп'ятого. І просив ігемона, щоб застосуванням різних мук схилив її до батьківської віри. Тоді вивів її із запертя, привів та віддав в руки ігемона, кажучи: 'Відрікаюся від неї, бо вона відвернулася від богів моїх. І якщо не навернеться знову до них і не поклониться їм зі мною, то не буде мені донькою, я ж не буду її батьком, ти ж, державний ігемоне, муч її так, як дозволяє влада твоя'. Ігемон, бачачи дівчину надзвичайної вроди, дивувався красі її і лагідно почав говорити до неї слова ласкаві, вихваляючи красу її та благородство, і вмовляв її, щоб не відступала від древніх батьківських законів і щоб не противилася волі батька, але нехай поклониться богам і слухає у всьому батька, бо має успадкувати всі його маєтки. Свята ж діва Варвара, премудрими та довгими словами марноту богів бездушних перемігши, визнавала і прославляла Ім'я Ісуса Христа, відмовляючись від усієї суєти земної, і багатства, й утіх земних, бажаючи небесних. Ігемон же переконував її, щоб не безчестила роду свого і прекрасного цвіту юности своєї не губила. Врешті сказав: 'Будь милосердною сама до себе, дівице прекрасна, і поспіши добровільно разом з нами принести жертву богам, бо я шкодую тебе і пощадити тебе хочу, жаліючи віддати таку красу на муки та рани. Якщо ж не послухаєш мене і будеш непокірною, то переконаєш мене, хоч і не хочу, мучити тебе люто'. Свята ж діва Варвара відповідала: 'Я приношу жертву хваління повсякчас Богові моєму і сама Йому хочу бути жертвою, адже Він єдиний Бог істинний, що створив Небо і Землю і все, що на них, а твої боги є нічим і нічого не створили, бездушними будучи й несправжніми, але їх самих створює рука людська, як пророк Божий мовить: 'Ідоли язичницькі срібло і золото, справа рук людських, і всі боги язичницькі бісівські, Господь же Небеса створив'. Цих пророчих слів я слухаю і вірую, що єдиний Бог є Творцем усього, а про ваших божків те знаю, що суєтними є і суєтною є ваша на них надія'. Коли ці слова сказала свята, розгнівався ігемон і зразу наказав роздягти її. І була то для цнотливої, чистої, святої діви перша мука, не менша від найважчих ран, стояти нагою перед очима багатьох мужів, що безстидно й неухильно на оголене чисте тіло дівоче дивилися. Тоді звелів кат на землі простягти її, жилами воловими бити сильно й довго, аж земля забагрянилася її кров'ю. Переставши ж бити її, кати, за наказом ігемона, волосяним рубищем і гострим череп'ям терли рани її, біль до болю докладаючи. Незважаючи на всі ті муки, що більше від бурі та вітру на храм молодого й тендітного тіла дівочого находили, не похитнулася міцна у вірі мучениця Варвара, адже збудована була на скелі — Христі Господі своєму, про Нього ж і заради Нього той гіркий біль солодко терпіла. Потім ігемон звелів посадити її до темниці, поки він надумає, якими найлютішими муками її карати. Ледь жива від тяжких ран Варвара свята була в темниці, молилася в сльозах до милого Жениха Христа Господа, щоб не покидав її в лютих муках страждаючу, і казала з Давидом: 'Не покидай мене, Господи Боже мій, і не відступи від мене, почуй мій крик про допомогу'. Коли вона молилася так опівночі, облило її світло велике, страх і радість відчула у серці своїм свята — наближався Жених її нетлінний, хочучи невісту Свою відвідати. Тоді сам Він явився — Цар Слави у славі невимовній. Його ж побачивши, свята так утішилася духом і насолодилася серцем! На неї люблячими очима дивлячися, Господь найсолодшими устами Своїми каже: 'Дерзай, невісто Моя, і не бійся, Я з тобою, охороняю тебе, і дивлячись на подвиг твій, і полегшуючи біль твій, і за це нагороду тобі вічну готую в чертозі Своїм небеснім. Потерпи до кінця, бо скоро насолодишся вічними благами в Царстві Моїм.' Коли такі слова говорив їй Христос Господь, свята Варвара вся танула як віск від вогню божественного бажання і, як ріка, любов'ю до Нього розливалася. Так утішив і любов'ю Своєю насолодив Ісус холоділий любу Свою наречену Варвару і від ран зцілив її, що навіть сліду не було від ран на тілі її. Тоді відійшов з очей її, залишивши їй невимовну веселість духовну. І була свята Варвара в темниці, як на Небесах, серафимською любов'ю до Бога палаючи і славословлячи Його серцем та устами, віддаючи дяку Господеві, що не зневажив, відвідав рабу Свою, яка страждає Імени Його ради. Була там одна жінка вірна й богобоязлива на ім'я Юліянія, що з того часу, як свята Варвара була взята, спостерігала за нею здалеку та страждання її бачила. І коли святу вкинули до темниці, присівши біля віконця темничного, дивувалася, як та юна дівчина в самому цвіті молодости й краси своєї знехтувала батьком своїм, і всім родом, і багатством, і всіма благами та красою світу цього, ще й душі своєї не щадить за Христа, але добровільно її за Нього віддає. Бачивши, як Христос зцілив Варвару святу від ран, захотіла і сама за Нього страждати і готувалася до подвигу, молячи подвигоположника Христа Ісуса, щоб подав їй терпіння в муках. Коли настав день, виведена була свята Варвара з темниці, і вели її до нечестивого судилища на друге випробування, а Юліянія йшла за нею здалеку. Коли ж стала свята Варвара перед ігемоном, бачив ігемон і всі з ним дівчину здорову, лицем світлу й гарнішу від вроди першої, а на тілі навіть сліду ран завданих не мала, і здивувалися. Каже ж до неї ігемон: 'Бачиш, о дівчино, яку опіку мають над тобою наші боги, що тебе вчора страшно зранену нині добре зцілили і виснаженій від болю здоров'я подали. Вдячна будь за таке їхнє добро і поклонися їм, принеси жертви'. Свята ж відповіла: 'Нащо кажеш, ігемоне, ніби твої божки мене зцілили? Самі будучи сліпими, німими й жодного не маючи чуття, не можуть подати сліпим прозріння, ні німим мови, ні глухим слуху, ні кривим ходи, ні хворим зцілення, ні мертвим воскресіння, то як мене могли зцілити? І за що їм поклонятися? Зцілив мене Ісус Христос, Господь Бог мій, що всі хвороби лікує і мертвим дає життя, Йому я із вдячністю кланяюся і саму себе в жертву Йому приношу, Його ж ти нечестивими своїми очима, осліплений розумом, бачити не можеш, бо недостойний'. Ці святої мучениці слова збудили лють ігемона, і звелів мученицю повісити на дереві і дерти тіло її гаками залізними, потім свічами палаючими припікати ребра їй. Усе те терпіла Варвара свята мужньо, ще й молотом у голову ударена, і неможливо було не лише юній тій дівчині, але й найсильнішому мужеві живим залишитися, якби не укріплювала невидимо Агницю Христову сила Божа. Між людьми, що дивилися на муки Варвари святої, стояла недалеко вищезгадана Юліянія. Вона, дивлячись на велике страждання святої Варвари, що в юному тілі мужньо переносить, плакала дуже й не могла від сліз стриматися. Тоді, сповнившись ревности, подала голос із натовпу і почала засуджувати немилосердного ігемона за нелюдське катування і богів їхніх поганських ганити. І тут же була взята й допитана про віру, християнкою себе назвала, через те наказав її мучити ігемон так, як Варвару. Повісили-бо її разом із Варварою і дерли залізними гаками. А свята великомучениця Варвара, висячи в муках, звела очі свої вгору до Бога і каже: 'Боже, випробовуючи серця людей, Ти знаєш, як Тебе прагну і Твої святі заповіді люблю, всю себе Тобі принесла і Твоїй поручилася Всевишній Правиці. Ти-бо, Господи, не покидай мене, але, милостиво поглянувши на мене й на співмученицю мою Юліянію, обох нас зміцни й утверди справжній подвиг добре здійснити, дух-бо бадьорий, а тіло немічне'. Коли свята так молилася, зверху допомога невидимо їм до мужнього терпіння подавалася. Після цього звелів мучитель обрізати обом сосці, і коли відрізали і біль великий примножився, знову Варвара свята, до Лікаря та Цілителя свого очі возвівши, скрикнула, кажучи: 'Не відверни лиця Свого від нас, Христе, і Духа Свого Святого не забирай від нас, воздай нам, Господи, радість спасіння і духом владним утверди нас у Своїй любові'. Після таких мук звелів ігемон святу Юліянію відвести до темниці, а святу Варвару на більше її осоромлення нагу по цілому місті водити зі збиткуванням, попихаючи і б'ючи. Свята ж діва Варвара, одним соромом, як одежею, прикриваючися, скрикнула до любого Жениха свого Христа Господа, мовлячи: 'Одягаючи небо хмарами, а землю млою, як пелюшками, повиваючи, Ти сам, о Царю, покрий наготу мою і зроби, щоб невидимі стали уди мої для очей нечестивих, хай до решти не буде висміяна раба Твоя'. І зразу Христос Господь разом зі всіма святими Своїми ангелами, дивлячись зверху на подвиги раби Своєї, поспішив на допомогу їй і ангела світлого до неї послав зі світловидною одежею, щоб прикрив наготу її'. Коли покрив святу Варвару, більше не могли очі нечестивих дивитися на її оголені уди і повернули її до ката. А після того також святу Юліянію водили нагу по місті, на осоромлення ангелів та людей. Тоді кат, бачачи, що не може їх від любови Христової відлучити й до ідолопоклонства схилити, обох на посічення мечем засудив. Діоскор же твердосердий, святої Варвари батько, не лише не болів серцем, бачачи великі муки доньки своєї, — таким зробив його жорстоким біс, — але й сам бути її спекулятором не посоромився, бо одною рукою взяв доньку, а другою оголений меч і вів її на місце усікновення, воно ж було призначене на одній горі за межами міста. Вів же й инший воїн святу Юліянію, і, коли йшли, Варвара свята молилася до Бога, мовлячи: 'Безначальний Боже, що простер Небо, як покрову, і землю на водах заснував, даєш сонцю світити на добрих і злих, і дощу падати на праведних і неправедних, та й нині ту, що молиться до Тебе, почуй рабу Свою. Почуй, о Царю, і дай благодать Свою кожній людині, що мене і мої страждання поминати буде, щоб не наблизилася до неї хвороба раптова і смерть нагла її не забрала, знаєш-бо, Господи, що з плоті і крови зроблені ми Пречистою Твоєю рукою'. Коли свята так молилася, почула голос із небес, що кликав її з Юліянією у Вишнє й обіцяв їй те, що просила, виконати. Отож ішли обидві мучениці, Варвара та Юліянія, на смерть із радістю великою, бажаючи скоріше звільнитися від тіла і відійти до Господа. Коли ж досягли призначеного місця, Агниця Христова Варвара схилила під меч свою святу голову й усічена була руками немилосердного батька свого, і збулося написане: віддав на смерть батько дитину. А святу Юліянію инший усік воїн там само, і так довершили подвиг свій. Святі ж душі їхні в голосі радости відійшли до Жениха свого Христа, до ангелів, що їх стрічали, і самого Владики, що їх люб'язно прийняв. На Діоскора ж і Мартіяна-ігемона впала раптова кара Божа: одного, коли з гори сходив, иншого, коли вдома сидів, грім і блискавка, з Небес ударивши, побили і спалили дощенту, що навіть праху їхнього не зосталося. Був же у граді тому один благочестивий муж на ім'я Валентіян. І він, взявши чесних святих мучениць мощі, заніс до міста і поховав із належним пошанівком, і церкву над ними збудував, у ній же багато зцілень було від мощів святих, молитвами ж їхніми, благодаттю Отця, і Сина, і Святого Духа, єдиного в Тройці Бога, Йому ж слава навіки. Амінь.  Про чесні мощі святої великомучениці Варвари  Чесні мощі святої великомучениці Варвари з країв грецьких у землю Руську до Києва-града були перенесені в ті часи, коли після просвітлення землі Руської святим хрещенням благочестиві князі руські, з благовірними царями грецькими в любові та єдиномислії перебуваючи, брали від царів грецьких їхніх сестер та доньок собі заміж. Так і святий рівноапостольний великий князь Володимир узяв за дружину царівну Анну, сестру царів грецьких Василія та Константина, і великий князь Всеволод, син Ярослава, внук Володимира, що після старшого свого брата Із'яслава Ярославовича княжив у Києві, взяв був доньку грецького царя Константина Мономаха і народив з нею сина Володимира Мономаха. У такій приязні князі руські з грецькими жили і багато дарів від них приймали — подарований був і цей безцінний граду Києву дар — зцілюючі мощі святої великомучениці Варвари, таким чином, як пояснює перед цими роками від достовірного мужа, пречесного ієромонаха Теодосія, ігумена монастиря Святомихайлівського Золотоверхого Київського, написана Повість. Михайло Святополк, князь київський, син Ізяслава, внук Ярослава, а правнук Володимира святого, мав першу жінку грекиню, Олексія Комнина, царя грецького, доньку на ім'я Варвара. Вона, коли йшла з Царгорода в руські землі, попросила батька свого, щоб дав їй чесні мощі святої великомучениці Варвари, і, взявши їх, у град Київ зі собою принесла. Чоловік же її, великий князь Михайло, що спорудив церкву кам'яну на честь свого заступника святого, архистратига Михаїла, у рік від створення світу 6616, поклав у ній ті святі мощі чесно. Коли мав напасти безбожний цар татарський Батий на Руську землю, сховали їх хранителі церковні під сподом тої ж церкви у місці таємному, під основою стовпа камінного, що вів на верх церкви. Коли минув напад, через довгий час Божою волею були знайдені, вийняті з того стовпа і знову відкриті, у тій церкві благоліпно покладені. Справді-бо, без усілякого сумніву, не кого иншого, а тільки святої великомучениці Варвари це чесні мощі, про них же і була перед війною розповідь описана просторо, але в той час, коли той безбожний цар татарський Батий, вогнем і мечем на землю руську напавши, преславний і прекрасний град Київ зруйнував і зробив його пусткою, тоді і книги літописів попалені були і мало що останньому поколінню зосталося відомо про тих, що були в попередні часи за великих князів київських. Проте справжність чесних цих святої великомучениці Варвари, що тут є, мощів підтвердилася достовірно і за недавніх часів, коли за блаженної пам'яті великого послідовника православ'я преосвященного Митрополита Київського Петра Могили у літо від Різдва Христового 1644 був у Києві Королівства польського сенатор, преславний канцлер Георгій Осолинський, і, поклоняючись з вірою чесним тим мощам святої велико мучениці Варвари у церкві золотоверхій Святомихай-лівського монастиря, розповідав, що був, каже, у Римі й питався всюди на Заході, чи є десь там мощі святої великомучениці Варвари або чи чули де про них на Сході, — маючи велику віру в допомогу тої святої великомучениці Варвари з багатьох доказів, що як хтось вручає себе її заступництву, той без покаяння, сповіді і причастя Божественних таїнств не вмирає. Але довідався, що на Заході мощів святої великомучениці Варвари нема, також і ті, що бувають на Сході, кажуть, що там їх нема, лише мають бути в цих краях. 'І я-бо, — каже він, канцлер, — вірю, що це тут, у Києві, покояться справжні мощі святої великомучениці Варвари'. І, молитовно поклонившись їм і цілувавши благоговійно, просив, щоб дали йому частку від тих святих мощів на благословення. І через віру його частка перста правої руки святої великомучениці Варвари була йому дана, дуже за те був вдячний. Потім же у рік від Різдва Христового 1608 за блаженної пам'яті преосвященного митрополита київського Сильвестра Косова гетьман великий литовський князь Януш Радивил війною взяв був богоспасенний град Київ. Тоді, за його бажанням, дано було йому дві частки немалі із грудей і з ребра чесних тих мощів святої великомучениці Варвари. З них же одну частину, більшу, що з грудей, зберіг для дружини своєї княгині Марії, благочестивої доньки господаря молдовалахійського Иова Власія. Після її переставлення ту частку було передано преосвященному митрополитові Київському Иосифу Тукальському, її ж він в український град Канів зі собою приніс. І після нього була взята до Батурина, града малоросійського, і нині в монастирі святого чудотворця Миколая Батуринсього чудодійно перебуває і достойно пошановується. Другу ж частину, меншу, що з ребра, той же князь Радивил послав у дар єпископові вілен-ському Георгію Тишкевичу на бажання його, що писав до нього про те, благаючи, з града Вільна. Прийняв-бо єпископ той дар, зберігаючи його чесно в палаті своїй, у ковчезі ебеновому. Сталася відтак пожежа в палатах єпископових, і все згоріло, але після пожежі тої знайдено було ковчежець той ебеновий із часткою мощів святої великомучениці Варвари, цілий і неушкоджений. З того всі дивувалися, прославляючи Бога і святу великомученицю Варвару. Чудо ж це від чесного і правдивого чоловіка розказане було в монастирі Святомихайлівському Золотоверхому Київському в рік від Різдва Христового 1617-ий. Рік перед тим, літа 1616-го, святіший патріярх антіохійський Макарій, будучи в Києві, поклонявся з великою вірою і любов'ю і зі сльозами чесним святої великомучениці Варвари мощам у Святомихайлівському Золотоверхому монастирі й казав, що 'Іліополь-град, де свята великомучениця Варвара постраждала, є в моїй патріярхії, недалеко від Антіохії. І коли випитував так про мощі її святі, довідався, що не там вони, де були віддавна, а деінде на Сході і мають бути в землі Варварійській, як дехто називає тутешню землю Руську. Вірю-бо без сумніву, що тут є справжні мощі святої великомучениці Варвари'. І просив ласкаво, щоб була дана йому частка від тих святих мощів, яку з дозволу тодішнього преосвященного митрополита київського Сильвестра Косова й було дано, — її ж він з великою радістю і вдячністю прийняв. Та яка є потреба більшого свідчення, ніж самі чуда і зцілення від чесних цієї святої великомучениці Варвари мощів, що бували у Святомихайлівському Золотоверхому Київському монастирі. Вони голосніше труб голосистих цілому світові заспівають, що це є воістину святої великомучениці Варвари мощі, від яких чудеса належить тут згадати, щоб запевнити маловірних. Преосвященний архиєпископ чернігівський Лазар ще перед своїм архиєрейством багато часу, від року 1640 воплочення Бога Слова, трудився у навчанні та проповідуванні душеспасенних слів, поміж иншими й на празнику святої великомучениці Варвари проповідуючи при чесних її мощах слово Боже. Прославляв вельми вдячно і своє чудо від тих святих мощів — по великій хворобі отримане зцілення, і повсякчас прославляти їх не переставав. Так і в своїй книзі 'Труб празничних' надрукувати благоволив у рік Господній 1674: 'І я сам, — каже, — у недузі своїй, сильною одержимий неміччю, не шукаючи иншого лікаря, звернувся до мощів святої великомучениці Варвари і з вірою пив воду, якою була омочена рука великомучениці, — чаша цієї води була мені на спасіння'. Пречесний згаданий ігумен монастиря Святомихайлівського Золотоверхого Київського ієромонах Теодосій розповідав, що коли за благословенням преосвященного митрополита київського Сильвестра Косова у рік Господній 1685 прийняв ігуменство, прийшов до нього в той же рік один чесний громадянин Слуцький, принісши руку, зроблену зі срібла, і дав повісити її при чудотворних святої великомучениці Варвари мощах. Спитали його, в який знак він це робить. Казав під присягою, що 'велика хвороба скувала мені руку і скрутила її так, що не міг розігнути її. Страждаючи на невиліковну хворобу, згадав чудодійну святу великомученицю Варвару, що при її мощах відбуваються зцілення. Молився до святої великомучениці про зцілення руки моєї і склав обітницю здолати дорогу й поклонитися чесним її мощам. І так допомогою святої великомучениці Варвари рука моя, скорчена, зцілилася. Я ж, обітницю свою виконуючи, мощам її святим із вдячністю поклонитися прийшов і руку цю срібну на знак руки моєї зціленої допомогою святої великомучениці Варвари до мощів її зятих приніс. Той же пречесний святомихайлівський ігумен Теодосій казав, що року 1660-го під час міжусобної ворожнечі засмучений зубожінням свого монастиря та загрозою для здоров'я і життя. Коли ж заснув, подумки був вери чесних святої великомучениці Варвари мощах і бачив святу великомученицю Варвару, що лежала вся в єлеї, ним же була наповнена рака. І казала свята Варвара йому: 'Не журися, я з вами'. Після того видіння піднявся на дусі, почав пояснювати собі, що у Святому Письмі єлей означає милість. І так сповнення єлею — в ньому ж бачив, каже, лежачу святу великомученицю Варвару — знаменням є, що її молитвами святими в монастирі тому не буде зубожіння та небезпеки, але змилування достатньо без всілякої шкоди, як і було насправді. Через рік по тому, 1666-го, в передріздвяний піст, коли ж і пам'ять святої великомучениці Варвари святкується, двоє чоловіків, Андрій і Теодор, прислужники, бачачи на чесних мощах святої великомучениці Варвари дорогоцінні прикраси, вирішили те вкрасти. Прийшовши в?ючі, відчинили злодійським знаряддям південні двері Святомихайлівсько церкви і, ввійшовши досередини, подалися прямісінько до мощів святої великомучениці Варвари. Коли ж наблизилися до чесної її раки, раптом вдарив їх грім страшний та іскри вогняні з раки святої на лиця їхні посипалися. Вони ж зі страху того попадали на землю ніби мертві, відтак один з них оглух, а другий став біснуватим і стратив розум. Потім же той, що оглух, прийшовши трохи до себе, бачачи на собі кару Божу і святої великомучениці Варвари, вивів друга свого, що розум втратив, з церкви, знову її зачинив і, нічого не взявши, пішли додому. Це чудо сам той чоловік, що оглух, прийшовши через сім днів із каяттям у церкву, знову Святомихайлівську, і привівши й друга свого безумного, висповідав перед духовним своїм отцем ієромонахом Симеоном. Той же, як міг, наставив їх, щоб істинно покаялися з надією на допомогу святої великомучениці Варвари на відповідне зцілення, і відпустив. Після цього ігуменові своєму, святомихайлівському ієромонахові Теодосієві, розповів те під присягою перед олтарем святим, ідучи на відправу Божественної літургії. У літо ж 1669-е, місяця серпня на 12-ий день. Один воїн прийшов до церкви до чесних мощів святої великомучениці Варвари, із великим благоговінням поклоняючись, зітхнув і розповів пономарю та багатьом иншим людям, що були тоді при тих святих мощах: 'Великого, — каже, — заступництва чудесного святої вели комучениці цієї Варвари я сподобився. Один-бо час у полку військовому бувши, поїхали з багатьма товаришами нашими по траву, і тут напали на нас татари, і всіх моїх товаришів у полон взяли. Я лише один від рук їхніх утік, і коли дякував Богові та жалів за товаришами своїми, явилася мені свята діва Варвара в такій одежі і в такому вінку, як тут лежить, і каже до мене: 'Знай, чоловіче, що я є мучениця Варвара, яка тебе від варварів звільнила'. Прийшов-бо, — каже той воїн, — сюди до мощів її святих, щоб вдячно поклонитися за чудесне те заступництво, і вам, як чуєте, це чудо розповідаю'. Після цього в наступний рік 1670-ий. Міщанина чесного богоспасенного міста Києва Івана, що тоді був радником, потім і бургомістром, схопила тяжка хвороба вогнепекуча. Хворіючи ж досить, нагадав собі про святу великомученицю Варвару, що подавала чудесні зцілення від мощів своїх. Не міг до них сам дійти через важку хворобу, що не давала йому встати з ліжка: послав до монастиря Святомихайлівського, просячи води, що зливається на руку святої великомучениці Варвари, з вірою у зцілення. У той час гарячка велика його спалювала, що і язик його пересох. Радили ж йому ближні, щоби чого-небудь випив для охолодження гарячки, але він відповідав: 'Хоч би й мав умерти, не буду пити нічого, поки не принесуть води з руки святої великомучениці Варвари'. Таку віру мав до святої. Після того, коли була принесена з руки мощів тих святих вода, прийняв її Іван, радіючи, і, помолившись, з вірою напився — тоді зразу міцно заснув, а не міг перед тим зовсім спати. І тоді у сні тому явилося йому, ніби в церкві святого архистратига Михаїла стоїть прекрасна дівчина і каже: 'Чоловіче, чи знаєш, хто я?' І коли відповів, що не знає, знову каже: 'Тоді знай, що я мучениця Варвара. Багато хто не вірить, що то справді мої мощі в монастирі цьому Святомихайлівському, сам-бо знай, що то справді мої мощі, і всім розповідай, щоб у це вірили. На знак того ти вже є здоровий'. Це мовивши, лягла сама в раці своїй, що стояла на прибраному місці. А Іван, у той час збудившись зо сну, виявився настільки здоровий, ніби й не хворів. І, дякуючи Богові і святій великомучениці Варварі, розповідав під присягою не лише ігуменові святомихайлівському Теодосію, по плоті братові своєму старшому, а й всім про своє чудесне з допомогою святої великомучениці Варвари зцілення і достовірний про істинність тут мощів її святих доказ. Багато й неперервно при тих чесних святої великомучениці Варвари мощах у Святомихайлівському Золотоверхому Київському монастирі бувають чуда і зцілення різні, і пребагато з цілющої святої води, що зливається на святу руку її праву. Проте про другу святої великомучениці Варвари руку святу, ліву, нехай тут не буде невідомо, бо при нетлінному тілі її святому в церкві Святомихайлівській здавна не перебувала, а затримана вона була у Грецькій землі. Коли через багато часу став православним митрополитом київським блаженної пам'яті Петро Могила, була принесена в Польську державу через одного чесного грека, що туди переселився, про якого говорили, що з племені царського Катакузниська, премудрий Галенового учення лікарського майстер, що звався Мозель. Покладена вона була у збудованій ним у місті волинському Луцьку Воздвиження Чесного Хреста Господнього церкві кам'яній братській. Коли ж через багато років за єпископства в Луцькому православного преосвященного Гедеона, князя Четвертинського, що після того був митрополитом Київським, безбожні жиди обікрали церкву братську Луцьку, тоді й руку ту святу в кіотці срібному разом з иншим начинням церковним викрали і вкинули її в піч гарячу винокурну, де, цілий день і всю ніч вогнем палена, рука та свята перебувала неушкодженою. Коли побачили це безбожні ті грабіжники, вийняли з печі святу руку неушкодженою чудесно й розбивали її таємно вночі залізними молотами. Ледве розбиту на малі частини вкинули знову в ту гарячу піч. Відтак невдовзі завдяки ретельному пошукові тої крадіжки і тому, що мешканці чули стукіт вночі молотів, які кості дробили, виявилася дивним провидінням Божим та злість безбожних жидів. Коли ж їх на муках про руку ту святу питали, не хотіли зовсім розповідати. Тоді прийшла на розум благочестива думка вигребти попіл з печі тої і просівати через сито. У тому просіванні зразу виявилися малі частини роздроблених мощів руки тої святої, її ж знак знайшовся там само: прикраса коралова на ній була, вона не перетворилася на попіл, а тільки побіліла. А після такого віднайдення руки тої святої, роздробленої на малі частини, розповідали вже й самі оті безбожні жиди, вдруге мучені. І так за благоволінням тодішнього єпископа Луцького, блаженної пам'яті Гедеона, князя Четвертинського, рука та свята, роздроблена, вкладена була зі всіма знайденими її частками і з тими ж знаменуючими її коралями, вогнем вибіленими, в кіотець чесний, для того зроблений, і внесена була чесно із проводом освяченого собору і людей багатьох, зі святим хрестом, і свічками, і всілякими святими прикрасами, з проповіддю слова Божого до престольної православної єпископії Луцької святого Івана Богослова церкви. За декілька років преосвященний згаданий пастир Гедеон через гоніння на православ'я переселився з єпископії Луцької до Малоросії, привіз зі собою і той кіотець із чесною святої великомучениці Варвари рукою роздробленою. І коли був виведений на престол митрополії Київської, тоді й ту святу руку в тому ж кіотці поклав чесно в олтар церкви престольної митрополитської Київської святої Софії Премудрости Божої, де благоговійно пошановується.  У той самий день житіє преподобного отця нашого Івана Дамаскина  Дамаск, град сирійський, виростив Івана Дамаскина, зід батьків благородних і вірних. їх же, благочестивих, у Христа віра дорогоцінніша золота тлінного, що вогнем випробовується, виявилася у той жорстокий час, коли сарацини край той захопили і, преславний той град взявши, християн кривдили, одних убиваючи, инших у полон продаючи, і нікому відкрито славити Христа не дозволяли. Батьки Іванові тоді були Божою опікою захищені, цілі, у здоров'ї та з маєтками своїми збережені, неушкодженою і віру святу зберегли. Дав-бо їм преблагий Бог знайти благодать у сарацинів, так, як колись Йосифові у єгиптян і Даниїлові в асирійців. І не боронили злочестиві агаряни батькам святого благочесно у Христа вірувати й відкрито ім'я Його святе прославляти, ще ж і суддею градським батька Іванового поставили і володарем над народним господарством його зробили. Він же, будучи в такому благополуччі, багато добра єдиновірній братії робив, полонених викуповуючи, ув'язнених у темниці від пут звільняючи і від смерти рятуючи, і подавав руку допомоги в останній біді мученикам. І були батьки преподобного в Дамаску посеред людей агарянських, як світильники серед ночі, як сім'я в Ізраїлі і як іскра в попелі для того Богом збережені, щоб від них вийшла запалена Церкви Христової свіча, що буде цілому світові ясно світити, — цей блаженний Іван Дамаскин. Народивши його природно, подбали зразу батьки народити і благодатно, і зробили річ, яка в той час була дуже нелегкою: не допускали-бо агаряни від води і Духа народитися нікому, — проте Іванові батьки безперешкодно дитину свою хрещенням відродили, нарекли його однойменним благодаті. Коли ріс хлопець, піклувався батько про нього, щоб виховати його в настанові добрій, і навчив не звичаїв сарацинських, не хоробрости військової, не полювання на звірів ані якого-небудь мистецтва людського, але лагідности, смирення, страху Божого і розуміння Божественного Писання. І молив Бога старанно, щоб послав йому такого чоловіка премудрого і благовірного, який був би синові його лобрим учителем і добрих справ наставником. І почутий був Богом, отримав бажане в такий спосіб. Варвари, що жили в Дамаску, ходили часто морем і землею у навколишні землі, брали в полон християн і, звівши до свого граду, одних на торгах продавали, инших мечем убивали. Одного разу трапилося їм узяти чорноризця, чесного на вигляд і ще чеснішого душею, родом з Італії, на ім'я Косма. Продавали його на торгу з иншими невольниками. їх же мечем хотіли порубати, то вони припадали до ніг чорноризця, зі сльозами його благали, щоб помолився до Бога за їхні душі. Сарацини ж, бачивши таке поклоніння, що чинили чорноризцю ті, котрих на смерть вели, спитали його, яким саном і честю був вшанований на батьківщині своїй поміж християнами. Він же відповів: 'Не мав ніякого сану, ані честю священства не пошанований, але, грішний, монахом є, і філософії навчений не лише нашої, християнської, але і тої, що світські любомудри склали'. Те сказав, і сльози з очей йому потекли, і плакав, стоячи там же, недалеко батька Іванового. Він бачив старця, що плакав, і з одягу чорноризця в ньому впізнав, приступив до нього, хотівши утішити його в скорботі, і казав: 'Чому, о чоловіче Божий, оплакуєш світу своє покидання, його ж давно відрікся, і помер для нього, як з вигляду впізнаю?' Відповів чорноризець: 'Не через покидання світу цього плачу, я-бо, як ти сказав, помер для світу і не бережу нічого з того, що є у світі, бачачи, що инше життя, краще, безсмертне й вічне, приготоване для рабів Христових, його ж досягнути благодаттю Христа Бога мого сподіваюся. А того плачу, що бездітним із цього світу відходжу, не залишивши по собі спадкоємця'. Здивувався ж муж той, каже: 'Ти ж чернець, отче, що віддав себе Богові на збереження чистоти, а не на народження дітей, нащо-бо бездітністю журишся?' Відповів чернець: 'Не розумієш, пане, того, що кажу, не про плотську дитину я кажу, не про речовий спадок, але про духовний. Я-бо, як же мене бачиш, убогий і чернець, але маю велике премудрости багатство, яким, з юности моєї з Божою допомогою багато трудившись, збагатився. Пройшов-бо всіляку людську премудрість, риторики та діялектики навчився, філософію, яку стагірити та Арістонів син виклав, добре пізнав, здобув навички землемірства та музичного мистецтва, небесного руху і зоряних шляхів. Навчився достатньо, щоб через творіння, які настільки гарними є і так премудро влаштовані, прийти до яснішого пізнання самого Творця. Потім же і богослов'я, від грецьких і римських теологів правильно укладені тайни, досконало пізнав. Такі ж дари сам маючи, не дарував їх нікому, і чого сам навчився, не навчив нікого. Ані не можу вже нікого навчити, не маючи ні часу, ні учня. Думаю, що я тут від агарянського меча помру і стану перед Господом своїм як дерево неплідне і слуга, що сховав у землю талант Господа свого, — через це бо ридаю і плачу. Так само, як тілесні батьки мають скорботу, коли, в подружжі живучи, не народжують дітей, так і я сумую і тужу, що не породив ні одного собі духовного сина, який був би по мені спадкоємцем такого премудрости багатства. Чуючи такі слова, батько Іванів радий був, що знайшов бажаний скарб, і каже до старця: 'Не сумуй, отче, Бог може виконати бажання серця твого'. Те сказавши, відійшов поспіхом до князя сарацинського і, до ніг його припавши, просив його дуже, щоб дарував йому одного полоненого. І не залишився без того, що просив: дарований був йому від князя той дар, що був від багатьох дарів воістину достойніший. Взявши блаженного Косму з радістю, увів його в дім свій і утішив його після довгого страждання, оточивши його всілякою турботою і спокоєм, кажучи: 'Будь, отче, паном дому мого, як і я є, і учасником радостей моїх всіх і скорбот'. Тоді ж каже: 'Бог не тільки свободою тебе обдарував, але і виконав бажання серця твого: маю-бо цих двох дітей, — представив йому обох тих хлопців, — один-бо рідний мій син Іван, а другий прибраний, родом з Єрусалиму, осиротів у дитинстві своїм, і взяв я собі його за сина. Однойменний ж є твоїй чесності, Космою називається. Отож прошу тебе, отче, навчи їх премудрости своєї і добрих звичаїв, і настанови їх на всі добрі діла, зроби їх собі синами духовними, народи їх собі навчанням, виховай освітою і залиш їх по собі спадкоємцями багатства духовного, що його не можна вкрасти'. Блаженний же старець Косма радий був і прославив Бога і, взявши обох отроків, учив їх зі всілякою пильністю. Були ж ті отроки швидкі на розум, розуміли все, що казав їм учитель, й училися успішно. Іван, як орел, що ширяє в повітрі, таких високих досягав у науці таїнств. Духовний же брат його Косма, як корабель, що при вітрі швидко плаває, так швидко осягав премудрости глибину. Так обоє пильно і старанно навчалися, за короткий час всю премудрість, що в граматиці, і діялектиці, і філософії, й аритметиці пізнали, так, як і Пітагора, і Діофанта. Землемірства так навчилися, що здавалися якимись новими Евклідами. У музиці такими були, якими їх показують церковні гимни, що їх вони склали, і вірші писані. Не оминули ж і астрономії, і богослов'я таїнства добре пізнали. Ще ж і добрих звичаїв навчилися і до добродійного життя від доброго учителя наставилися, і були досконалими в премудрості духовній і світській. А найбільші Іван робив успіхи, що дивувався йому сам учитель, перевершував-бо учень учителя в деяких премудростях і був таким богословом, яким проявили його богонатхненні та богомудрі його книги, і не величався такою своєю премудрістю, але як плодовите дерево, скільки плодів виростить, так низько до землі гілками своїми прихиляється, так блаженний любомудрець Іван, скільки більше премудрости плодів у розумі своєму виростив, настільки в серці своєму менший хотів здаватися. І вмів у собі думки молодости впокорювати й підступи пристрасти погамовувати, душу ж свою, як світильник, єлеєм премудрости духовної наповнений, вогнем божественного бажання запалювати. Тоді учитель Косма до батька Іванового каже: 'Це бажання твоє сповнилося, пане, хлопці твої вивчилися добре, вже й мене премудрістю перевершили. Не досить-бо мені цим учням бути як учитель, вони величиною пам'яті і постійною працею досконалої премудрости глибину почерпнули, Бог у них той дар примножив. Більше не потребують у мене вчитися, самі вже могли б инших навчати. Отож прошу тебе, пане, відпусти мене в монастир, щоб там я сам учнем був і навчався в досконалих ченців вишньої премудрости. Та світська філософія, якої перед тим навчився, посилає мене до філософії духовної, що є чесніша і чистіша, користь приносить і душу спасає'. Почувши ж те, батько Івана став сумний: не хотів залишитися без такого чесного і премудрого отця, але не смів примусом тримати, щоб не засмучувати старця, і зробив за волею його: зібравши в дорогу щедро, відпустив з миром. Він же пішов і поселився у лаврі преподобного Сави і там, добре до кінця свого проживши, прийшов до найдосконалішої премудрости Бога. Так само й батько Іванів по декількох роках переставився. Князь же сарацинський, прикликавши Івана, хотів його зробити своїм першим радником, але той відмовлявся, маючи в инший бік схилене бажання — хотів працювати для Господа як пустельник. Проте вимушений був скоритися і прийняти, хоч не хотів, керівництво, і був володарем у граді Дамаску більшим, ніж батько його. У ті часи царював над греками Лев Ісаврянин, що по-звірячому проти Церкви Божої повстав, як лев, ловлячи і рикаючи. Ікони святі із храмів Божих викидаючи, вогнем спалював, а православно віруючих і тих, що святим іконам поклоняються, зубами лютої кари немилосердно шматував. Чув же про те Іван, розпалився ревністю благочестиво, наслідуючи Іллю Тесвітянина та однойменного собі Предтечу Христового. Отож витягнув Слова Божого меч і почав звіроподібного царя єретичну догму, як голову, відсікати; епістол багато про честь святих ікон написавши, до правовірних, що їх знав, послав, у них же із Писання і з давніх богоносних отців передання використавши, премудро показав, що належить відповідне святим іконам поклоніння віддавати. Просив же тих, до кого писав, щоб ті його послання показували иншим єдиновірним братам для утвердження у православ'ї, і намагався блаженний Іван всю охопити ' Вселенну — якщо не ногами, то богонатхненними посланнями своїми, які розійшлися цілим царством Грецьким, благочестивих у благочесті утверджуючи, а єретиків, як жалом, жалячи. Дійшли послання і до вух самого того Льва, зловірного царя. Він же, не терплячи викриття свого зловірства, скликав до себе таких, як сам, єретиків, і звелів їм, щоб, узявши на себе образ благочестя, пошукали поміж вірними якого-небудь писання Іванового, справді його рукою писаного, і нехай, ніби заради користи, на прочитання у них попросять. Зла ж помічники, добре постаравшись, знайшли десь у благовірних одне Івановою рукою писане послання і, підступно випросивши, цареві в руки дали. Той же вручив деяким вправним писарям своїм, щоб, дивлячись на писання Іванове, написали таким почерком від імени Іванового до нього послання, ніби справжньою Івановою рукою писане і з Дамаска прислане. Послання ж те було таке: 'Радуйся, царю, і я радію за державу твою через тотожність віри нашої. Поклоніння і належну честь віддаю царській твоїй величності. Доношу до відома державі твоїй, що град наш Дамаск, який тримають сарацини і вельми погано охороняють, зовсім не має сильної сторожі, бо в ньому воїнство агарянське немічне та мале. Змилосердься-бо над градом цим заради Бога, прошу тебе, пошли мужнє твоє військо, щоб, ніби хотівши куди інде іти, ненароком на Дамаск напали і взяли до земель твоїх град цей без труду. Багато ж у тому і я тобі сприяти буду, бо і град, і вся та країна під моєю рукою'. Таке послання від Івана до себе написавши, друге послання від себе до князя сарацинського злохитрий повелів написати таке: 'Нічого кращого, думаю, не може бути понад те, щоб мати мир між собою і бути в приязні, берегти ж мирні заповіді вельми похвальним є і Богові милим. Тому і я мир, з тобою укладений, хочу берегти бездоганним і незмінним до кінця. Проте християнин один, що живе у твоїй землі, своїми приватними до мене посланнями побуджує мене, щоб я розірвав мир, та обіцяє мені град Дамаск дати в руки без зусиль, коли пришлю туди несподівано своє військо. Щоб ти повірив у те, що пишу, посилаю тобі одне з тих послань, що християнин той писав, звідки пізнаєш мою приязнь, а того, що насмілився до мене таке писати, коли усвідомиш зраду і ворожість, будеш знати, як покарати'. Ці два послання Лев, іменований і звіроподібний цар, через когось свого до князя варварського у Дамаск послав. Той же, прийнявши і прочитавши, прикликав Івана і показав йому те улесне послання, до царя Лева написане. Іван же, читаючи і розглядаючи письмо, каже: 'Письмо у хартії цій бачу дещо подібне письму руки моєї, але не моя рука писала те, мені-бо навіть на думку ніколи не спадало писати до царя грецького, не було такого, щоб я лукаво служив панові моєму князю'. І дізнався Іван, яка ворожа злохитрість єретична те зробила. Князь же сповнився люті, звелів руку праву відтяти невинному Іванові. І благав же Іван князя, щоб зачекав трохи і дав йому якийсь час, аби довести свою невинність і вияв ворожости до себе вкрай поганого єретика царя Лева, але не отримав прошеного, бо розгнівався князь дуже, зразу виконати кару наказав. И усічена була правиця Іванова, та правиця, що творила силу правовірним про Бога, та правиця, що своїм писанням викривала тих, хто ненавидить Господа, тепер же замість чорнила, що в нього, пишучи про пошанування ікон святих, вмокалася, своєю власною облилася кров'ю. По усіченні ж повішено було її на торгу посеред града, а Іван від хвороби та великої втрати крови занедужав — відведений був до дому свого. Коли ж настав вечір, зрозумівши, що вже зменшився гнів княжий, послав блаженний до нього просьбу, кажучи: 'Помножується біль мій і несказанно мучить мене, і не можу мати відради, поки усічена рука моя на повітрі висить. Прошу тебе, пане мій, накажи, щоб мені віддали руку, хай у землю її закопаю. Думаю-бо, що коли вона похована буде, зменшиться мій біль'. Кат же таким проханням умовлений був, звелів зняти руку з огляду й віддати Іванові. Прийняв же Іван усічену свою руку, зайшов до молитовної своєї кімнати і, впавши на землю перед святою іконою Пречистої Богоматері, що тримає на руці своїй немовля, приклав усічену правицю до суглобу й почав, з глибини серця зітхаючи і плачучи, молитися, кажучи: 'Владичице, Пречистая Мати, що народила Бога мого, це божественних заради ікон права рука усічена є, не є ж тобі невідомо, що викликав у Льва гнів, поспіши-бо на допомогу швидко і зціли руку мою. Десниця Всевишнього воплотилася із тебе, багато твоїми молитвами сили творить. Молю-бо, хай і мою твоїм заступництвом ізцілить правицю, о Матір Божа! Щоб написала ця рука моя, якщо сама написати даси, тобі і Сину твоєму хвалу. І хай допоможе писанням своїм православній вірі, можеш-бо все, що хочеш, бо Божа Мати'. Це тоді Іван зі сльозами сказавши, заснув і побачив у тому видінні ікону Пречистої Богоматері. Світлими та милосердними очима на нього дивилася й казала: 'Уже здорова твоя рука, не журися нічим, але трудися нею без ліні, як обіцяв мені, і зроби її знаряддям скорописця'. Коли збудився Іван, і збагнув, і побачив руку свою зціленою, утішився духом у Бозі Спасі своєму і в Його Пренепорочній Матері, бо сотворив йому чудо Сильний. Став же на ноги свої і, руки вгору піднявши, вдячність Богові і Богоматері воздав. І веселився всю ніч з усім домом своїм, і співав пісню нову, мовлячи: 'Правиця твоя, Господи, прославиться в міцності, права Твоя рука усічену мою зцілила правицю і нею здолає ворогів, що не шанують чесного Образу Твого і Твоєї Пречистої Матері, і зітре нею ворогів — іконоборців у великій славі Твоїй'. Коли так Іван з усіма домашніми своїми веселився і вдячні пісні співав, почули це всі навколишні сусіди і причину радости і веселости його побачили, і дивувалися дуже. Відоме ж те незабаром стало і князеві сарацинському, і зразу прикликав Івана, звелів йому усічену руку показати. Був же на згині його втятої правиці знак усічення, як нитка червона, завбачливістю Богоматері зоставлений на свідчення минулого руки усічення. Бачачи те, князь питав Івана, який лікар і яким лікуванням так добре прилаштував до власного згину руку і так скоро вилікував та оживив її, ніби й не була усіченою та мертвою. Він же не замовчував чуда, але велегласно розповів, говорячи: 'Господь мій, Всемогутній лікар, через Пречисту Свою Матір, почувши належну молитву мою, зцілив всесильною силою Своєю цю мою рану і вилікував руку, яку ти звелів відтяти'. Тоді князь скрикнув: 'То я тебе несправедливо осудив і неповинно покарав тебе, о чоловіче добрий, не розпізнавши брехливого наклепу. Прошу тебе, пробач нас, що швидко й нерозсудно цей суд на тебе навели. Ти ж попередній свій сан і попередню свою честь від нас прийми і будь першим серед радників наших. І відтепер хай нічого в землі нашій не відбувається без тебе і без твоєї ради'. Іван же, впавши в ноги князеві, просив його довго, щоб відпустив його від себе і не боронив йому вирушити в дорогу, куди душа його бажає, щоб іти за Господом своїм з тими ченцями, що зреклися себе і прийняли ярмо Господнє як іноки. Князь же не хотів відпустити його, впрошував, щоб був паном дому його і будівничим всієї землі його. І була між ними довга суперечка, один другого просив та один другого благанням здолати намагався. Тоді ледве переміг Іван: хоч не скоро, але чесно впросив князя. І дарована була йому свобода робити, що хоче. Повернувшись ж у дім свій, Іван зразу, не чекаючи, всі маєтки свої незчисленні роздав потребуючим і всіх рабів звільнив, а сам до Єрусалиму з Космою, з яким разом вчився, відійшов. І там, поклонившись святим місцям, прийшов у лавру святого Сави і просив ігумена, щоб прийняв його, як заблукалу вівцю, і до свого вибраного приєднав стада. Впізнали ж святого Івана ігумен і вся братія, бо славний був і знаний через свою владу колишню, і честь, і через премудрість свою велику. І тішився ігумен, що такий чоловік у таке смирення та убогість прийшов і ченцем хоче бути. Прийнявши ж його і люб'язно, прикликав одного з братів, досконалого і найподвижнішого ченця, хотівши вручити йому Івана в новоначаліє (послушництво), щоб духовної філософії та звичаїв чернечих навчив його. Той же відмовився, не хотівши бути такого чоловіка учителем, що премудрим ученням своїм перевершує багатьох. Прикликав же ігумен иншого, але і той не схотів, також і тертій, і четвертий, і всі инші відмовилися, кожен з них кажучи, що недостойним є наставляти такого премудрого мужа, ще ж і чесности його соромлячися. Після цих всіх прикликаний був один старець, простий звичаєм, розум же мав великий — він не відмовився Іванові наставником бути. Взяв же старець Івана у свою келію і, добродійного життя основу в ньому закладати починаючи, насамперед дав йому такий устав: хай нічого по волі своїй не чинить, хай труди свої і старанні молитви як жертву певну Богові приносить, хай сльози з очей проливає, якщо хоче очиститися від гріхів колишнього життя, — це-бо перед Богом приймається за жертву більше від всілякого тиміяна найдорожчого. Той же устав початком є тих діл, що трудом тілесним здійснюються. А з тих, що душі допомагають, законоположив старець таке: щоб не записував мріянь ніяких мирських у помислах своїх ані не уявляв у них непослуху, але хай утримує ум свій цілим і чистим від усілякої суєтної пристрасти і марнотної гордости, хай не хвалиться великою премудрістю своєю і в тому, що навчився, хай не намагається досягнути все добре до кінця; хай не прагне жодних одкровень і бачення сокровенних тайн, хай не покладається до кінця життя на свій ум, бо він не є непохитний і може згрішити і зійти з дороги істини, але щоб знав помисли свої, що є немічними, і знав розуміння свої як грішні і через те намагався не попускати помислам своїм, що розсівають повсюди, але намагався зібрати ум свій в єдине, бо через це він просвітиться від Бога, і душа освятиться, і тіло від всілякої очиститься скверни. Обоє ж вони, тіло і душа, хай приєднаються до розуму і будуть на подобу Пресвятої Тройці. І сповниться людина ані тілесна, ані душевна, але у всьому духовна, перетворившись через вияв згоди двох частин людини — тіла і душі — у третю і первинну, тобто в ум'. Такі отець дитині і вчитель учневі устави написавши, додав ще до того й такі слова: 'Щоб ні до кого не посилав послання ані щоб не проголошував нікому нічого зі світських наук. Мовчання май із розрізненням, знай-бо, що не лише наші любомудри мовчання учать, але і Пітагор учням своїм багатолітнє мовчання заповідає. І не думай, що добром є добре і вічно промовляти, послухай Давида, який каже: 'Замовк від благ'. Тоді яка йому буде з цього користь, почуй: 'Зігріється серце моє у мені, бо любови божественної вогнем, як у пророка, богомисленням спалахне'. Те все повчання старцеве в серце Іванове, як зерно, на землю добру впало і, прорісши, вкоренилося. Досить часу Іван при богонатхненнім тім старці жив, дотримуючися ретельно всіх слів його, і слухав велінь його, скоряючись йому нелицемірно й щиро, без усілякого нарікання, навіть подумки ніколи не противився велінню старця, бо на скрижалях серця свого написав таке: 'Всіляку заповідь отчу виконувати за апостольським повчанням, без гніву і роздумувань'. Яка-бо користь послушникові, що має в руках діло, а в устах нарікання; наказане виконує, а язиком чи розумом сперечається. Коли ж він до досконалости прийде? Ніколи. І марно такі трудяться, і добродійність здійснюють, думаючи, що в послуху, а змія нарікання у грудях носять. Але блаженний Іван як справжній послушник виконував без нарікань усі заповіді та дані йому служби. Одного разу старець, хотівши випробувати послух і смирення Іванове, зібрав багато кошиків, було це їхнє рукоділля, і каже до Івана: 'Чув, дитино, що в Дамаску кошики продають багато дорожче, ніж у Палестині. Багато чого нам не вистачає в келії на повсякденну потребу, як сам бачиш; отож візьми кошики ці й поспіши до Дамаску, і продай їх там. Дивись же, щоб не продав їх за ціну, меншу встановленої. І встановив старець ціну кошикам багато більшу, ніж ту, що чув. Істинний же послушник ні словом, ні думкою не збунтувався, ані не сказав, що кошики ті не є такі дорогі, ані що дорога далека. Навіть у помислах своїх цього не сказав, мовляв, соромлюся іти в той град, у якому всі мене колись знали і де я володарем був славним. Нічого такого не сказав ані не подумав наслідувач цей послушного до смерти Владики Христа, але одразу 'благослови, отче' промовив, взяв кошики на рамена й пішов швидко до Дамаску. Ходячи ж по граду в подертому лахмітті, продавав на торгу кошики свої, але котрий чоловік хотів з тих кошиків купити, то питав ціну, за якою продаються, — почувши ціну велику, сварився і сміявся, а инший дошкуляв і дорікав. Не впізнали блаженного Івана всі його знайомі, бо лахміттям убогим покритий був той, хто колись золототкане вбрання носив. І лице мав від посту змінене, щоки запалі і красу зів'ялу. Проте один міщанин, що колись був йому слугою в часи володіння його, стоячи напроти нього і вглядаючись у лице його, впізнав його, ким є, і подивувався на таке його вбоге вбрання. Зжалився і зі серця зітхнув, приступив до нього, ніби до незнайомого, і дав йому ціну, яку старець встановив за всі кошики, не потребуючи жодного з них, але змилосердившись над тим чоловіком, що від такої слави і багатства у таке смирення і вбогість заради Бога прийшов. Він же, взявши ціну за кошики, вернувся до того, що посилав його, як переможець супостата — диявола з бою, а з ним і гординю з марнотною славою поваливши на землю послухом та смиренням. За якийсь час один чорноризець із лаври тої переставився до Господа. Був же в нього по крові брат. Той, залишившись один після брата свого, плакав за ним невтішно. Утішав же його Іван багатьма словами, але неможливо утішити зраненого безмірною за братом печаллю. Так плачучи, почав просити Івана, щоб для утішання і зменшення печалі його якусь надгробну жалісливу пісню йому склав. Іван же відмовлявся, боячись, щоб не переступити заповіді старцеві, що заповідав йому не робити нічого без його веління. Але зажурений брат докучав йому великими благаннями, кажучи: 'Чому не пошкодуєш скорботну душу й не подаси хоч мале якесь зцілення великим сердечним хворобам? Якби ти був лікарем тілесним і трапилася б зі мною якась хвороба тілесна, і просив би я тебе полікувати мене, ти б, мігши лікувати, зневажив би мене, і помер би я від тієї рани. Чи не дав би ти за мене відповідь Богові, що, мігши мене вилікувати, знехтував? Нині ж хворію великою хворобою сердечною і шукаю ліків малих від тебе, ти ж мною нехтуєш. І якщо від тої печалі умру, то чи не відповідатимеш більше за мене Богові? Якщо ж заповіді старцевої соромишся, то я те, що напишеш, сховаю в себе, аби не знав ані не бачив твій старець'. Такими словами прихилений, Іван склав пісенні надгробні тропарі такі: 'Яка житейська насолода', 'Як цвіт в'яне', 'Все суєта людська' та инші, що їх до сьогодні в церкві при похованні померлих співають. Коли відійшов же тоді кудись із келії старець, Іван, всередині сидячи, співав складеш тропарі. І от старець, повертаючись, наблизився до келії, почув голос Івана, що співав, і, зразу поспіхом увійшовши, з гнівом почав до нього казати: 'Так скоро забув про свої обітниці і замість того щоб плакати, радієш і веселишся, приспівуючи собі якісь пісні?' Іван же про причину співу свого розповів, що переконаний сльозами братніми написав, показуючи, прощення просячи, ниць на землю впавши. Проте старець, як твердий камінь, був невмолимий, зразу блаженного від співжиття свого відлучив і вигнав із келії. Вигнаний ж був Іван, згадав про вигнання Адамове з Раю, що було через непослух, і ридав перед келією старцевою, як колись Адам перед Раєм. Тоді пішов до инших отців, їх же знав як досконалих у доброчинствах. І просив їх, щоб ішли до старця його, просили його за нього, аби пробачив йому прогрішення його. Вони ж, пішовши, просили Іванового старця, щоб простив учня свого і прийняв його в келію свою. Той же, як стовп, непохитний був до вмовляння їхнього. Один же з отців тих каже до нього: 'Дай епітимію тому, хто згрішив, і не відлучай його від співперебування з тобою'. Старець же відповів: 'Таку епітимію даю тому, хто за непослух свій хоче дістати прощення: нехай до всіх келій проходи своєю рукою очистить і всі скверні сідалища помиє у цілій лаврі. Чуючи те, отці, засоромилися такими словами і, знітившись, відійшли, дивуючись жорстокій і непохитній вдачі старцевій. Іван же, зустрівши їх і, за звичаєм, поклонившися, питав, що сказав отець його. Ті ж, про жорстокість старцеву розповівши, не сміли сказати, що йому заповідає, соромилися повідати встидні заповіді старцеві. Він же надокучав їм своїм допитуванням: хай скажуть йому, що отець заповів. І, дізнавшись, утішився понад їхнє сподівання, благоволіючи навіть у такому скверному ділі, що йому заповіли. И одразу, посуд і знаряддя для чищення приготувавши, почав наказане виконувати з ретельністю, торкаючись нечистоти тими руками, що їх спершу багатьма пахнив ароматами, й оскверняючі сквернами правицю, чудесно Пречистою Богородицею вилікувану. О глибокого смирення дивовижний муж і послушник істинний! Бачивши ж таке його смирення, старець зжалився і кинувся йому на шию, і цілував голову, плечі та руки його, говорячи: 'О якого страждальця я в Христі породив! О який це істинний син блаженного послуху!' Іван же, соромлячись старцевих слів, долі на землю зі сльозами впав перед ним, як перед Богом, не вивищуючися похвальними отцевими словами, але ще більше смиряючись, і просячи, щоб простилися йому його прогрішення. Отець же, взявши його за руку, ввів у келію свою, чим Іван так утішився, ніби знову був до Раю повернений, і жив, як спершу, в єдиномислії зі старцем. Невдовзі Владичиця світу Пречиста і Преблагословенна Діва старцеві в нічному видінні явилася, мовлячи: 'Нащо загородив ти джерело, що може солодку і щедру воду давати? Воду кращу, ніж та, що тече з-під скелі в пустелі, воду, яку пити хотів Давид у пустелі, воду, що самарянці Христос обіцяв. Дай текти джерелу, потече-бо щедро і всю Вселенну протече і напоїть, покриє ж моря єресей і їх у дивну перетворить насолоду. Ті, що спраглі води, хай поспішають, і ті, що не матимуть срібла життя чистого, хай продадуть пристрасті свої і від Івана найяснішу, як у догмах, так і в ділах, чистоту наслідуванням її хай купують. Той-бо прийме пророчі гусла, Давидів псалтир, і заспіває пісні нові Господеві Богові, і перевершить пісні Мойсееві і ликування Маріїне, нічим проти нього видаватимуться Орфеєві вигадані некорисні піснеспіви. Той духовну небесну заспіває пісню і херувимські наслідує возспівання і всієї Церкви Єрусалимської, що їх дівчата, на тимпанах граючи, створили, хай співають Господеві, сповіщаючи про Смерть і Воскресіння Христове. Він догму віри православно напише і викриє єретицьку розпусту, серпе його вимовить слово благе й викаже діла Цареві предивні. Зранку ж прикликавши Івана, старець каже йому: 'Дитино послуху Христового, відкрий уста свої, щоб прикликати Дух, і що прийняв серцем, вимови устами, уста твої хай виголосять премудрість, її ж Богомисленням навчився. Відкрий уста свої не в повістях, нових словах істини, і не у ворожіннях, а в догмах. Говори до серця Єрусалиму, що Бога уздрів, тобто до умиротвореної його Церкви. Говори не слова марноти, що на повітря викидаються, але що написав Дух Святий на серці Твоїм. Вийди на високий Синай богобачення до одкровення божественних таїнств. І за превелике твоє смирення, у ньому ж дійшов до безодні, підіймися нині на гору церковну і проповідуй, благовістуючи, Єрусалимові, міцністю вознеси голос свій, бо преславне мені про тебе вповідане було від Богоматері, мене ж прости, прошу, бо через грубість і незнання своє перешкодою був для тебе'. З того часу блаженний Іван почав писати божественні книги і співати медоточиві співи, склавши Октоїх, ним же навіть до сьогодні Церкву Божу як духовною звеселяє флейтою. Початок же першій книзі своїй створивши, сказав: 'Твоя переможна правиця боголіпно до міцності прославилася'. Се ж із вини правиці своєї по усіченню преславно зцілений був і, її ж зціленню утішившися, воскликнув до Богородиці: 'Тобою радується, Благодатная, всяка твар...'. Ремінець, що ним була обвита усічена його рука, носив на голові своїй на спогад чуда того предивного Пречистої Богородиці. Написав же і житія деяких святих, і слова на свята склав, і різні зворушливі молитви, і догми правдивої віри, і багато про таїнства богослов'я. Писав же і проти єретиків, а найбільше проти іконоборців, та инші різні душекорисні повчання, ними ж і донині, як їжею духовною, вірні укріплюються і як солодким напуваються потоком. Мав же преподобний Іван і блаженного Косму, що сприяв у таких трудах. Він вкупі з Іваном виріс і разом у єдиного учителя навчався. Він намовив Івана до складання церковних пісень і сам допомагав йому. Тоді єрусалимський патріярх призначив єпископом Маюмського граду Косму. Після цього той же патріярх прикликав преподобного Івана, хіротонізував його пресвітером. Але він не хотів у миру довго затримуватися і від мирських бути хваленим, повернувся в обитель святого Сави і в келії своїй, як птах у гнізді, усамітнився, про читання і писання божественних книг стараючись і про своє дбаючи спасіння. Зібравши ж усі книги свої, які перед тим написав, прочитував їх знову, виправляючи в них із великою обережністю те, що, як йому видавалося, потребує виправлення у словах і висловах, аби нічого в них не було невідповідного. І в таких трудах, корисних для себе і Церкві Христовій дуже потрібних, і в подвигах чернечих проводив років досить, і досягнув досконалого преподобства і святости і, добре Богові догодивши, відійшов до Христа і до Пречистої Христової Матері, щоб уже не в ченцях, але у спогляданні самого лиця їхнього у небесній славі поклонятися їм, і за нас молити, щоб і ми сподобилися того ж божественного споглядання молитвами його святими, благодаттю ж Христовою, йому ж із оспіваною і Преблагословенною Його Матір'ю хай буде честь, слава і поклоніння навіки. Амінь. Цей святий Іван, за свідченням Теофана, мав особливі іменування: Хризорол і Магсур. Хризоролом нарекли його через Духа Святого Благодаті, що золотом виблискував у ньому, що у словах його, і в житті добродійному виявлялося. Маісуром же називали, бо було то найменування дому його від прадіда його. У той самий день пам'ять преподобного отця нашого Івана Чудотворця, який у Поливоті Асийському був єпископом і викрив царя Льва Ісавра в іконоборстві.  Місяця грудня в 5-ий день Житіє і подвиги преподобного отця нашого Сави Освяченого  Коли Теодосій молодший тримав скіпетр Грецького царства і царював уже двадцять сьомий рік, народився цей преподобний отець наш Сава у краю Кападо-кійському Кесарійської митрополії, у селі, що називалося Муталаска, яке спершу було незнане, але після Сави, що в ньому народився, стало славнішим від Арматема, який виростив божественного пророка Самуїла. Батьками Сави блаженного були Іван і Софія, благородні та благочестиві. І коли було хлопченяті п'ять літ, відійшли батьки до Олександрії на службу царську. Іван був са-новитим воїном. Божою ж волею залишений був Сава в маєтку батьківському в Єрмія, материного брата, але тому що Єрмій мав жінку недобру і сварливу, хлопець, втомившися, пішов до батькового брата Григорія, який жив в иншому селі, що називалося Сканда, і через те почалася ворожнеча між стриями його. Поки батьки його затримувалися довго в Олександрії, сварилися Єрмій із Григорієм: кожен з них хотів не стільки хлопця в себе мати, скільки дістати частину маєтку його батька. Блаженний же отрок в юному віці старий розум мав: бачачи стриїв своїх галас і сварки, відмовився від усіх маєтків і пішов у монастир Флавіянів, що був за двадцять стадій від Муталійського села. Прийнявши на себе ангельський образ і там живучи, восьмилітній цей навчився скоро Псалтиря та инших Святих Писаній і зростав у добрих ділах, дотримуючись чернечого уставу. Уневдовзі ж, помирившися поміж собою, стриї Сави Блаженного прийшли в монастир до нього й почали спокушати його, радячи, щоб вийшов зі святого того пристанища і, взявши жінку собі, жив у батьківському маєтку. Він же в домі Божому волів перебувати більше, ніж жити поміж грішними, і монастирське життя любив більше, ніж світське: не слухав стриїв своїх і підступні їхні поради відкидав, говорячи: 'Я, ніби від змія, втікаю від тих, що з Божого шляху кажуть мені відступити, боюся, щоб колись бесіда їхня погана не знищила звичаю благого, наведу на себе клятву, нею ж Пророк тих, хто схиляється до розпусти, проклинає: 'Прокляті, — каже, — ті, що ухиляються від заповідей Твоїх'. Такими словами відіслав від себе стриїв своїх безсилих, сам же віддався багатьом подвигам, трудами і постом умертвлював своє тіло й підкорював його духові. Коли був переможений той змій, що маєтком і одруженням хотів його вивести з обителі, як із райського поселення, инший спокусник почав спокушати святого — біс обжерства. Так, одного разу, працюючи в монастирському саду, блаженний побачив яблуко дуже гарне, що висіло на дереві. Переможений був думкою, зірвав яблуко те, хотівши його з'їсти перед встановленою годиною і звичним благословенням. Згадав же, що таким плодом у Раю змій першого чоловіка до гріха привів, стримався від куштування і засудив сам себе, кажучи: 'Гарний був і добрий той плід, що знищив Адама', — і, кинувши яблуко на землю, розтоптав його ногами і розтоптав разом з ним і помисли свої, навіть більше — знищив голову бісові обжерства і постановив собі не їсти яблук до смерти. З того часу і всяке бажання повстрим-ністю перемагав, мало ївши, мало спавши, весь час перебуваючи в трудах, — руки його чи до молитви, чи до діла тягнулися. І скоро, ще будучи юним, дорівнявся він добродійністю до старих братів всіх, що в тому монастирі були. Трапилося ж там, що один брат, який мав пекарську службу, змок від дощу, а була пора холодна і сонце не світило. Не маючи де висушити одягу свого, поклав його в піч хлібну зверху на дрова і забув. Незабаром зійшлися брати пекти хліб і запалили дрова в печі, не знаючи, що пекар поклав у ній сушити свій одяг. І вже коли дрова розгорілися, пекар згадав про одяг свій і журився тим вельми. Був же там і блаженний Сава, що бачив журбу братню, знехтував собою і, знаменувавши себе хресним знаменням, зайшов у пічний вогонь. О чудо! Так, як отроки колись у печі вавилонській завдяки вірі не опалилися, так отрок Сава, завдяки любові до брата, неушкоджений вийшов з печі, цілий, у руці своїй ніс братів одяг, так і свій на собі неопа-лений мав. Бачивши це чудо, брати настрашилися і говорили між собою: 'Яким буде хлопець цей у майбутньому, якщо в юності своїй сподобився такої від Бога Благодаті?' У тому монастирі перебував блаженний десять років, ішовши від сили в силу, від слави у славу. Тоді захотів піти до Єрусалиму поклонитися святим місцям і відвідати в навколишній пустелі отців, що там жили, і користати з їхньої бесіди, і для себе там же знайти пустельне перебування. Отож, підійшовши до архимандрита, просив, щоб у Святий Град з молитвою і благословенням відпустив. Той же не хотів пустити його, кажучи: 'Не є добре юному тобі подорожувати, але корисно бути на одному місці'. Бог же, що все на користь влаштовує, звелів архимандритові у видінні, щоб не стримував Сави: 'Відпусти, — каже, — Саву, хай послужить Мені в пустелі'. Тоді прикликав архимандрит блаженного, поблагословив його і відпустив з молитвою в дорогу. Він же, Правицею Всевишнього наставлений, прийшов до Єрусалиму у вісімнадцятий рік віку свого, на кінець Маркіянового царювання і Ювеналієвого патріяршест-ва у Святому Граді. Увійшов же до монастиря святого Песаріона в холодну пору, прийняв його Елпідій-архимандрит і старцю одному, Кападонові, передав. У нього ж зимуючи, думав про безмовніше пустельне життя, якого здавна бажанням прагнув. Чувши ж про Євтимія Великого, що сіяв добродійства та чуда в пустелі, що міститься зі східного боку Єрусалиму, захотів бачити його. Спитавши-бо в начальствуючих благословення, рушив у дорогу. І, дійшовши до лаври Великого Євти-мія, перебував там декілька днів, чекаючи часу, коли йому буде можна побачити бажаного, адже преподобний приходив у собор не завжди, а раз або два на тиждень, у певні дні. Коли ж настала субота, побачив Сава Євтимія преподобного, що йшов до церкви, і припав до нього, просячись вельми, щоб прийняв його до своєї лаври. Чудодивний же Євтимій, бачивши, що юний він, відіслав його в долішній монастир у послушництво до блаженного Теоктиста, наказуючи йому, щоб піклувався про юного того монаха. І пророкував про нього, що в близькому часі благодаттю Христовою просіяє в чернечому житті більше від багатьох инших, і славним наставником має бути всім палестинським відлюдникам, і має збудувати лавру, більшу від усіх лавр у тому краї. Коли Теоктист прийняв Саву в долішній монастир, всього себе він віддав Богові і проходив усі монастирські служби з безвідмовним послухом і смиренною покорою, і наполегливою працею, що дивувався отець такій його працелюбності та добрим звичаям. Хотів же диявол йому перепону створити, вигадав річ таку. Був один в монастирі тому брат, родом із Олександрії, на ім'я Іван. Коли він почув про переставлення батьків своїх, ворог вклав йому в голову думку грішну, щоб впорядкувати маєтки, залишені по батьках, і надокучав ігуменові Теоктисту частими просьбами, щоб відпустив його до Олександрії. Просив же, щоб і Сава був відпущений з ним на допомогу, бо тілом міцний і може в дорозі добре послужити. Теоктист же, вмовлений наполегливими Івановими просьбами, відпустив його на батьківщину, пустив же і Саву з ним на прохання його, і вирушили. Коли ж прийшли до Олександрії і впорядковували залишений по померлих маєток, впізнали блаженного Саву батьки його, Іван та Софія, які опинилися там у той час. Батько його, маючи певний військовий чин, за велінням царським часто бував в Олександрії. Це був другий для блаженного Сави початок подвигу і ще більша боротьба, ніж перша, коли виманювали стриї його з монастиря у світ, з чернецтва до одруження, бо багато більше батьки то слізними благаннями, то любими й ласкавими словами умовляли, щоб відклав чорний одяг, у білий зодягнувся і, їхнє життя наслідуючи, замість батька свого став на військову службу. Блаженний же зрозумів, що те побачення і впізнання з батьками ворожим влаштоване підступом, і спротивився твердо природі своїй — від властивої до батьків любови відвернувся і, знехтувавши проханнями наполегливими і великими слізьми, був, як діамант, твердий і у своїй добрій волі непоступливий, і відповів батькам: 'Боюся, — каже, — мовленого: 'Бо хто любить отця чи матір більше мене, не є мене достойний, і якщо ж не прийме хреста свого і за мною услід не піде, не є мене достойний'; то як маю вибрати вас понад Бога? І суєтне ваше життя більше хреста? І військо ваше мирське понад воїнство духовне? Якщо навіть земні царі воїнів, які з полків їхніх втекли, віддають на муки, то наскільки більше Цар небесний не пощадить тих, хто, в багато чесніше воїнство його вписавшись, покидає вибраний полк'. Врешті Сава блаженний додав і таке батькам: 'Якщо ви далі будете мучити мене, щоб від прекрасного воїнствування Христового відвернувся, то не буду вас називати батьками своїми'. Бачили ж Іван і Софія, що не схиляється серце їхнього сина до їхнього бажання, перестали вмовляти його і з великими риданнями, хоч і не хотіли, відпустили його. Відпускаючи ж, просили, щоб узяв собі на дорогу сорок золотих, він же не хотів прийняти нічого. Проте, щоб не до решти образити батьків, три лише золоті взяв і ті, повернувшись, поклав у руку Теоктис-тові, ігумену своєму. Коли закінчився десятий рік його перебування в тому монастирі, переставився преподобний Теоктист. А після нього преподобний Євтимій поставив доброчинного Марина. Але коли і той за два роки помер, був наставлений Аогин, муж благий, а блаженному Саві в той час закінчився тридцятий рік від його народження. Приступивши ж до ігумена Логина, просив у нього дозволу заради безмовнішого життя зачинитися в печері, що була при монастирі з боку південного. Логин же повідомив листовно про те його бажання великого Євтимія. Той же, мавши вуха, сповнені розповідями про непорочне його життя і про инші його богоугодні діла, відписав Логинові: 'Не борони Саві, хай трудиться, як хоче'. Спершу-бо постановлено було блаженному п'ять днів на тиждень перебувати в печері, тоді, на прохання його, і п'ятилітнє в ній перебування не було заборонене. Життя ж його в печері таке було: п'ять днів постив, нічого не куштуючи ані з печери не виходячи. Ділом його було там плести кошики, їх же щодня по десять сплітав, а в устах і в помислах безнастанно до Бога молився. Коли ж наставала субота, рано виходив з печери до монастиря, несучи зі собою п'ятдесят кошиків. І учасником соборної молитви в суботу та неділю був, і, їжею тіло зміцнивши, знову в печеру вечора недільного входив, вносячи прути фінікові, скільки потрібно на виплетення п'ятдесятьох кошиків. Коли провів у такому труді й пості в печері тій п'ять років, взяв його великий Євтимій зі собою на труди пустельні як досконалого інока, що був у молодих своїх літах як отець, що в добродійствах зістарився. Через те Євтимій називав його молодим старцем, молодий-бо він тілом, за сивину мав духовну мудрість, за величину старости — життя непорочне. Вийшов з ним Євтимій великий з лаври у 14-ий день місяця січня, вівши зі собою і Дометіяна блаженного, і пішов у Рувин-ську пустелю, маючи там перебувати протягом святої Чотиридесятниці, аж до Вербної неділі. Захотів же раз старець пройти в иншу пустелю, що була вище від Мертвого моря на полуднє, і прийшов з обома учнями своїми, Дометіяном і Савою, у місця безводні. Спека ж велика панувала, втомився Сава блаженний і, занемігши від спраги, упав, не можучи йти далі. Зжалився над ним Євтимій, клякнув до молитви, відступивши від нього на відстань киненого каменя, і молився, кажучи: 'Господи, Боже, дай воду в безводній цій землі, хай вгамується спрага знемагаючого брата'. Вставши з молитви, тричі копнув в землі знайденим там древком, і зразу потекла вода жива. її ж пивши, Сава зміцнів і звідти прийняв божественну силу терпіти спрагу в пустелі. Тоді, коли надійшла Квітна неділя, повернулися до лаври. Мало часу минуло, коли преподобний і богоносний отець наш Євтимій переставився до Господа, патріяр-хом був тоді в Єрусалимі Анастасій. По переставленні Євтимія і після смерти декотрих инших лаври тої старих отців відійшов Сава в пустелю східну, що була обіч Йордану, її ж у той час преподобний Герасим, як ясна зоря, життям своїм просвічував. Був же тоді блаженному Саві тридцять п'ятий від народження рік, коли поселився в пустелі сам. І оголосив війну йому диявол: одного разу, коли святий відпочивав по трудах на землі опівночі, перетворився диявол на багатьох змій та скорпіонів і пішов на нього, хотівши налякати. Той же зразу встав на молитву, і був на устах його псалом Давида: 'На аспида і василиска наступиш'. Коли це йому сказав, зразу щез біс зі страховиськами своїми. По декількох днях знову перетворився диявол у лева страшного й кинувся на святого, ніби хотів його пожерти, і, наблизившись, вернувся, і знову кинувся, і знову вернувся. Преподобний же, бачачи звірові кидання і повертання, каже: 'Якщо ти взяв від Бога на мене владу з'їсти мене, то чому вертаєшся? Якщо ж ні, то нащо намарне старатися? Я-бо здолаю тебе, лева, озброєний силою Христа мого'. І зразу біс, що в образі звіра явився, втік зі всти-дом. З того часу підкорив йому Бог усіх звірів, і зміїв, і ходив поміж них, як посеред овець покірних. Ходячи ж пустелею, зустрів чотирьох сарацинів, дуже голодних і виснажених, їх попросив сісти, висипав перед ними з одежі своєї коріння, що сам їв, яке називається мелаґрія, і серцевинки тростин. Вони ж, з'ївши, зміцніли і, позначивши місце перебування його, відійшли. По декількох же днях прийшли до нього, несучи хліби, і сири, і дактилі, воздаючи дяку за його благочинство, бо в день голоду наситив їх. Він же, зворушившися, каже до душі своєї зі сльозами: 'О горе душі моїй, ці люди за мале наше доброчинство, що ми їм зробили, такі вдячні, ми ж що робимо, приймаючи повсякчас невимовні Дари Божі, і буваємо невдячні, у ліні і недбальстві живемо, не зберігаючи святого Його веління'. Після цього прийшов до нього один чорноризець на ім'я Антій, шанувальник добродійности, що спершу із преподобним Теодосієм довгий прожив час. Він любов'ю прив'язався до блаженного Сави, почав з ним жити. Якось же напали на них агаряни і послали одного поперед себе, щоб убив їх. Коли ж преподобний отець помолився Богові, зразу розкрилася земля і поглинула агарянина; инші ж агаряни, бачивши те чудо, вельми злякалися і повтікали. Тоді блаженний Сава через Антія, співмешканця свого, познайомився з преподобним отцем Теодосієм, і полюбили один одного великою любов'ю. Коли закінчився четвертий рік перебування Сави Святого в пустелі і проходив він через инші пустельні місця, вийшов на один високий горб, де блаженна цариця Євдокія, дружина царя Теодосія молодшого, корисною наукою насолоджувалася від великого Євтимія. Там Сава, у звичних молитвах провадячи ніч, мав видіння, і побачив ангела Божого пресвітлого, що показував йому долину, де колись тік із Силуама на південь потік; а при долині печера була на схід. І звелів йому ангел в ту вселитися печеру, обіцяючи, що Той, Хто дає їжу звірам і вороненятам, які Його прикликають, Той має і його в печері тій прогодувати. Коли ж закінчилося видіння і настав день, зійшов Сава з горба того і, Богом наставлений, знайшов печеру, яку у видінні показав йому ангел, і вселився в неї, маючи від народження свого сорок років. У той рік патріярх Єрусалимський Анастасій переставився, залишивши по собі на престолі Мартирія. Зенон же цар, убивши ката Василіска, знову прийняв своє царство. Печера, в яку Сава Преподобний вселився, мала вхід дуже незручний, через те звісив мотузку з печери, нею ж спускався по воду до джерела, яке називалося Єптастом і було від печери за п'ятнадцять стадій. Живучи в тій печері, преподобний спершу їв зілля, що росло навколо печери. Бог же, що велів йому там оселитися, послав йому і їжу з варварськими людьми, як колись воронами Іллі пророкові в Керіті. За якийсь час чотири сарацини недалеко проходили, знайшли печеру Сави Преподобного і хотіли залізти до неї, але не могли через незручний вхід. Блаженний же, бачачи їх згори, мотузку звісив до них, щоб за її допомогою до нього зайшли. Вони ж, у печеру зайшовши, не знайшли в нього нічого і здивувалися життю його і доброму звичаю. І, змилосердившись, вирішили добувати йому їжу, приходили до нього часто, приносили хліби, і сири, і фініки та иншу їжу. І перебував преподобний п'ять років у печері сам-один, з одним лише Богом розмовляючи, безупинними ж молитвами невидимих ворогів перемагаючи. Тоді благоволив Бог довірити йому душі багатьох і зробити його наставником і пастирем словесних овець: по п'яти роках його безмовного у печері перебування почало приходити до нього з місць багато різних людей, які хотіли жити при ньому. Він же, приймаючи всіх з любов'ю, надавав кожному зручне місце для перебування. І, зробивши собі келії, жили богоугодно, взираючи на образ добродійного житія — Саву Преподобного. Зібралося ж до нього в скорім часі до сімдесяти братів, серед них найдосконалішими були: Іван, що згодом був нової лаври ігуменом, Яків, що лавру, названу Пирґіон, на Йордані створив, Фірмін і Северіян, з них же один створив лавру в Малисху, а другий — монастир влаштував у Вариху, і Юліян, будівничий лаври, що на Йордані, яка Єлкерава називається. І багато инших святих мужів, їх же імена написані в книгах житій, — їм усім ігуменом був Сава Преподобний. Коли братів збільшилося і коли створювалася лавра на горбі з північного боку потоку, збудував Преподобний церкву малу в долині, посеред сухого поточища. І коли приходив до нього хтось із освячених, того просив відправити Святу Літургію. Сам хіротонії прийняти не хотів задля смирення ані не возводив нікого з братів до чину священства. Бракувало води, бо джерело було далеко від того місця; однієї ночі молився святий, кажучи: 'Господи, Боже наш, якщо Твоя Воля, щоб заселилося місце це на славу Пресвятого Імени Твого, зглянься над нами, рабами Твоїми, і подай нам воду на погамування спраги нашої'. Коли так молився, почув якийсь голос із поточища, а коли поглянув, — тоді місяць вповні ніч просвітлював, — бачив онагра, що ногою об землю бив, прикладаючи губи до того місця, і пив. Зразу-бо преподобний Сава вийшов, сам пішов на те місце, де бачив онагра, і почав копати. І, трохи прокопавши, знайшов воду живу, і зробилося джерело, що текло щедро, потребу всієї лаври задовольняючи і не зменшуючися ніколи. Знову другої ночі, коли ходив навколо поточища й Давидові псалми співав, з'явився стовп вогняний при самій кручі, що була із західного боку потоку. І стояв святий на молитві аж до зорі ранкової. Коли благословилося на світ, пішов на місце, де стовпа бачив, і знайшов печеру велику й гарну, на подобу церкви, — Божою, а не людською рукою збудовану, вхід широкий з півдня й освітлення достатнє від проміння сонячного мала. Ту печеру прикрасивши, церкву з неї зробив. І звелів братам у всі суботи й неділі збиратися у ній на співи, і сам переселився недалеко тої нерукотворної церкви, на скелі високій келію влаштував і вхід таємний до церкви зробив, ним же заходив, удень і вночі на молитві перебуваючи. Щодня кількість братів збільшувалася, так що було їх до ста п'ятдесяти, і з обох боків поточища келії з'являлися; примножувалася і слава про Саву Преподобного. І приносили йому, бувало, золото від боголюбивих, щоб він витрачав на розбудову лаври. А найбільше Святіший Патріярх Єрусалимський Мартиніи до нього велику мав любов, і шанував його вельми, і те, що потребував, посилав. Коли ж блаженний Мартиній відійшов до Господа, у восьмий рік патріяршества свого, а по ньому Салюстій престол прийняв, у сорок восьмий рік життя Сави Преподобного, збунтувалися деякі з лаври, розбещені звичаєм і тілесним розумом, як написано: 'Духа не маючи'; віддавна раду неправедну на святого скликали, всіляко його засмучували. Бо часто поміж пшеницею родиться кукіль, і терен виростає у винограді, і в лику апостольському один зрадник знайшовся, і у Єлисея учень був Гіозій. Ті-бо розбещені брати, краще сказати псевдобрати, погане на святого замисливши, пішли у Святий Град до патріярха і просили його, щоб дав їм ігумена. Коли їх спитали, звідкіля вони, відповіли: 'У потоці одному живемо пустельному'. Це кажучи, утаїти хотіли ім'я блаженного Сави, бачили-бо, яке славне ім'я його і згадка про нього всім приємна. Багато їх патріярх питав і впрошував, щоб сказали, звідки є; сказали, не хотівши, що є з потоку, що називається іменем одного чорноризця Сави. Спитав патріярх: 'Де ж є Сава?' Вони ж, на питання не відповідаючи, почали наговорювати на блаженного, розповідаючи, що він чоловік простий і недосвідчений і не може стількома братами керувати і такої Лаври будувати через грубість свою і недбальство. Додали до наклепу й те, що ані сам не хоче хіротонію прийняти, ані жодного з братів не пускає. Коли так вони перед патріярхом на праведного наговорювали, трапилося там тоді бути одному чесному і пам'яті достойному мужеві на ім'я Кирик, пресвітерові преславної церкви Воскресіння Христового і хранителеві животворящого Дерева хресного. Той, чуючи наговорювання їхнє, спитав: 'Чи ви прийняли Саву на місце те, чи Сава вас прийняв?' Вони ж відповіли: 'Сава прийняв нас'. Відповів їм Кирик: 'Якщо Сава в місці тому пустельному зібрати вас зміг, то й пастирем вашим має силу бути, Бог йому допомагає'. Вони ж, на це відповісти не мігши, замовкли. А патріярх, відклавши допитування до ранку, одразу ж по святого Саву послав: ніби в якісь иншій справі, шануючи його, до себе кличе. Коли ж прийшов блаженний, патріярх нічого йому про наклепників не кажучи, ані наклепникам нічого не говорячи, ані не викриваючи їх, зразу преподобного Саву хіротонізував у пресвітери, хоч той і не хотів, освятив його, говорячи до тих, хто наговорював на нього: 'Ось маєте отця вашого й ігумена лаври вашої, його ж Бог зверху вибрав, а не людина.' Це сказавши, взяв святого Саву та инших і пішов до лаври, і освятив Богом створену Церкву, і всю лавру благословив, і братію підкоритися ігуменові своєму Саві блаженному настановивши, повернувся. Коли ж мав блаженний Сава п'ятдесят третій рік від народження свого, настав Анастасій — цар по смерті Зеновія. Того ж року прийшов до лаври один божественний муж, дарами духовними прикрашений, родом з Вірменії, на ім'я Єремія, маючи двох учнів, їм же імена Петро і Павло. І втішився ними вельми Сава Преподобний, і дав їм печеру одну, в ній же сам спершу жив, коли був сам у потоці. І звелів їм у малій церкві співати по-вірменськи в суботу та неділю. І так помалу вірмен збільшилося у лаврі. У той же час прийшов до лаври і преподобний отець наш Іван, названий Мовчальником, що був єпископом Колонійського граду, заради Бога залишив свою єпископію і, утаївши сан свій, як простий чорноризець у лаврі трудився. Наслідував преподобний Сава святого Євтимія Великого, що кожного року звичайно відходив у пустелю в 14-ий день місяця січня і проводив там всю чотиридесятницю. Тому-бо й преподобний Сава того ж місяця січня, хоч не в той самий день, бо чекав двадцятого числа, щоб згадати у лаврі пам'ять святого великого Євтимія, по вшануванні — у пустелю теж відходив. І, від співперебування людського далеко відлучившись, до одного ж богомислієм і молитвами наближався Бога, перебуваючи аж до Квітоносної суботи. Одного ж року, за звичаєм своїм із лаври в пустелю відійшовши і навколо Мертвого моря ходячи, бачив острівець малий і пустельний і, за хотівши на ньому в дні посту перебувати, пішов до нього. Через заздрість же бісівську перепони мав: впав у якусь яму, що трапилася там, з неї, як із печі, якась темна пара вогнем виходила, і опалилося йому лице з бородою, инші частини тіла собі пошкодив, і боліло йому дуже. Коли ж до лаври повернувся, лише за голосом брати його впізнавали, настільки лице його було опалене. І хворів, аж поки якась божественна сила, зверху відвідавши Саву, зцілила його, силу на нечистих духів подала. Борода ж не відросла такою, як була спершу, але мала була і рідка — він же дяку Богові воздавав за зменшення бороди, що не буде марнославитися, нею красуючися. Знову наступного року, за звичаєм, відійшов у пустелю з учнем Агапітом, і коли минуло декілька днів з приходу їхнього, Агапіт ліг на піску від труду й голоду і заснув. Блаженний же Сава далеко від нього стояв і молився, коли лев один великий, прийшовши, став над сплячим Агапітом й обнюхав його з ніг до голови. Блаженний же Сава, бачивши лева над учнем, злякався, щоб не з'їв сплячого, і зразу належну до Бога за учня молитву сотворив, щоб вбережений був від звіра. Бог же, послухавши раба Свого, загородив пащу лева, і не пошкодив він Агапітові, але, ніби бичем ударений, утік до пустелі. Відбігаючи ж, вдарив хвостом в лице сплячого. Той же, збудившись і бачивши лева, затремтів і до отця поспішив. Він же наказав йому не віддаватися великому сну, щоб ніколи не зміг його з'їсти звір, а тим більше ж невидимий. Одного року Блаженний, також за звичаєм з тим же учнем ходячи по пустелі при Йордані з півночі, знайшов в одній горі печеру, і в ній — відлюдника-ясновідця. Коли помолилися обоє й почалася бесіда, каже відлюдник: 'Як ти зумів, о дивний Саво, прийти до нас, чи хто тобі показав місце те? Це-бо благодаттю Божою перебуваю тут тридцять вісім літ і жодної не бачив людини, ти ж як прийшов сюди?' Блаженний же Сава відповідав: 'Бог, Який явив тобі ім'я моє, Той і мені місце це показав'. І після душекорисної бесіди, поцілувавшися, відійшов Сава з учнем в пустелю. Наближався час, коли мали повернутися до лаври, каже Сава до учня: 'Ходімо, брате, поцілуймо раба Божого в печері'. І, прийшовши, побачили його, що схилив коліна до сходу. І, думавши, що старець молиться, чекали довгий час. Коли ж день хилився до заходу, побачив Сава, що не встає старець з молитви, і каже: 'Передай нас Христові, отче' . Але не було відповіді. Підійшов же Сава, доторкнувся до нього і побачив, що помер той. Звернувшись до учня, каже: 'Ходімо, дитино, поховаємо тіло Святого, для цього Бог послав нас сюди'. І відспівали його згідно зі звичаєм, поховали в тій же печері і, каменем вхід загородивши, у лавру відійшли. У той рік, коли Богом збудовану церкву освятили, батько блаженного Іван в Олександрії помер, маючи велику владу як ісаврійський старійшина. Блаженна ж мати Софія, зістарившися вже дуже, розпродала всі свої маєтки, прийшла в Єрусалим до сина свого Сави, принісши багато золота. Він же її прийняв і постригтися в чернечий образ просив. Вона ж, у ньому трохи поживши, до Господа переставилася. Золото витратив Сава на потребу монастирську і на створення притулку для подорожніх: один при Єрихоні, а другий у лаврі побудував, щоб і для подорожніх, і для ченців був спочинок. Коли будували притулок у лаврі, послав отець одного брата з ослами монастирськими до Єрихону, щоб звідти привіз дерево для будівництва. Коли той повертався, була страшна спека, і зневоднився дуже в дорозі, бо не знайшлося води, земля та була безлюдна і безводна, впав, знемігши, від спраги. Згадавши ж про святого старця, каже: 'Боже отця мого Сави, не покидай мене'. І тут же хмарка з'явилася над ним і, росу впустивши, охолодила його та ослів, що несли дерево, і йшла над ним хмарка та аж до лаври, отіняючи та охолоджуючи його від спеки; це ж сталося молитвами святого отця його Сави, що пом'янув його у скруті своїй. Одного разу в час посту преподобний Сава захотів вийти на гору Кастелійську, що стояла від лаври за дванадцять стадій з північного боку. Була та гора для людини непрохідна і страшна через тяжкий і незручний підйом на неї і через страховиська, що там були. Багато бісів на тій горі оселилося і різними привидами тих, що там проходили, лякали. Преподобний, взявши Всевишнього собі в помічники, вийшов на гору ту і єлеєм, взятим із лампади Хреста Святого, з усіх боків покропив її і, як стіною нездоланною, хресним знаменням себе огородивши, жив там увесь великопісний час. Але спершу велику у всі дні боротьбу з бісами мав: нападали на нього то в образі звірів, то перетворившись на гадів, часом на птахів, шум, і зойк, і крик страшний роблячи. І вже преподобний, як людина, був злякався і надумав зійти з гори, але Той, що колись Антонія Великого в подібній з бісами боротьбі укріпив, Той, і цьому святому явившись, дерзати у силі Христовій звелів. І жив блаженний без боязні, молитвою і знаменням хресним усі бісівські страховиська далеко від себе проганяючи. При кінці ж Великого посту, коли стояв святий на молитві уночі, останню і більшу від перших боротьбу біси на нього воздвигли. Сила-силенна їх у звичних для себе звірячих, і гадських, і пташиних подобах явилися і на Святого напали, страшно кричали і, здавалося, трясли цілою горою. До святого ж, що нітрошки не злякався, але ненастанно молився до Бога, верещали біси, кажучи: 'О скруто, що від тебе терпимо, Саво! Не досить тобі потоку, заселеного тобою? Не досить тобі печери і скелі та иншої пустелі, яку, проходячи, освоїв, але і тут в наше житло прийшов, хотівши нас прогнати звідси. Тепер уже відходимо, не можучи противитися тобі, бо маєш помічником Бога'. І зразу з великим риданням, і зойком, і з незчисленним гамором, і з шумом сильним в подобі воронів з гори ночі тої відлетіли. Були ж пастухи недалеко гори тої, ночуючи зі стадами своїми, вони бачили бісів, що з гори відлітали, і чули зойк їхній і, прийшовши, Саві преподобному розповіли. Той же за вигнання бісів Богові подякував і пішов до лаври святкувати Воскресіння Христового свято, що надходило, разом із братією. По святі ж, взявши одного з отців, прийшов знову в Кастилію і почав очищувати місце та келії створювати. Трудячись, знайшов під горбом печеру велику, чудовим каменем гарно викладену, що була доволі простора і стелю мала високу. Ту печеру очистивши і прикрасивши, церкву зробив, і освятив, і влаштував там преподобний кеновію. Коли ж створювали ту кеновію, забракло їжі, тоді явився ангел Господній у видінні Маркіянові, архимандриту у Вифлеємі, говорячи: 'Це ти, Маркіяне, сидиш у спокої, маючи все, що потребуєш, а раб Божий Сава трудиться в Кастилії з братією заради Божої любови. Голодні вони і не мають необхідної їжі, і нема кому подати потрібне. Ти-бо пішли їм борошна, не відкладаючи, щоб не виснажилися від голоду'. І зразу Маркіян послав у Кастилію до Преподобного Сави багато потрібного, навантаживши ослів різними наїдками. Той же прислане прийняв, вдячність віддав Богові, що попіклувався про рабів Своїх. Створивши ж кеновію, зібрав у ній братів досить і вручив Павлові, що пустельником був багато часу з Теодором, учнем його. Але Павло в скорому часі із життя переставився, Теодор же прийняв усе господарство і привів у монастир брата свого Сергія й иншого брата — Павла, стрия свого, який пізніше в тій Кастилії начальствував, потім обоє були єпископами в Аїлі та Аматинті. Отець же Сава дуже дбав про те, щоб Кастелійську кеновію наповнити доброчинними мужами, подвижними та досвідченими ченцями. Світським же людям, що хотіли прийняти постриг, як і безбородим юнакам, не давав у тій Кастеліиськіи кеновії ані в лаврі жити, а иншу їм — малу кеновію — з північного боку збудував і наставників досвідчених поставив для навчання новоначальних (послушників) монастирського життя і правил, щоб уміли вони спершу Псалтиря і весь молитовного співу чин і знали всі чернечі устави. Мали заохочуватись же до подвигів і трудів, і берегти розум свій від світських суєтних спогадів, і противитися злим помислам, відсікати свою волю, і бути послушливими, лагід ними, смиренними, мовчазними, бадьорими й обачними, ворожих підступів стерегтися. У таких починаннях чернечих якщо хтось добре справувався, того преподобний у велику кеновію вводив або у лавру. Инших же із новоначальних, ще молодших, відсилав до преподобного отця Теодосія, який відійшов уже від церкви катизматної і побудував монастир, що за тридцять п'ять стадій від лаври у західний бік. Були-бо обоє, Сава і Теодосій, єдині духом та розумом, у всьому згоду між собою мали, через що в Єрусалимі новою апостольською парою — Петром і Павлом — їх називали. Довірено ж їм бути начальством над усім чернечим собором. По переставленню блаженного Маркіяна — архимандрита, коли і святіший патріярх Салюстій помер і зібралися до нього всі із лавр, і з монастирів, з гір же і пустель ченці, — тоді, за одностайним всіх волевиявленням, цих двох отців — Саву і Теодосія — вибрано і поставлено архимандритами усім лаврам і кеновіям, що були навколо Святого Града. З того часу преподобний Теодосій над кеновійними монастирями, преподобний же Сава над отцями-відлюдниками начальствували. Після відходу до Господа патріярха Салюстія, коли на його місце Ілія на престол возведений був, у той час блаженний Сава землю одну, прилеглу до лаври, купував, — на ній же хотів мати келії для чорноризців, що здалеку приходили. Той, що продавав, багато просив золота, а старець у той час не мав більше, лише пів золотого. Проте надію поклав на Бога, до Нього мав же велику любов та віру, говорячи продавцеві: 'Візьми, брате, нині це як завдаток до ранку, зранку ж, якщо всієї ціни не віддам, то нехай і завдатку позбудуся'. Була ніч, і ранок наближався, стояв святий на молитві, і тут хтось незнаний увійшов і, давши в руку його сто сімдесят золотих, зразу вийшов, не повівши, хто і звідки є. Преподобний же промислу Божому здивувався і Богові дякував, дав ціну продавцеві і другий притулок для подорожніх збудував — на спочинок братам, що здалека прийшли. Також і Кастильській кеновії два будинки для подорожніх купив: один у Святому Граді поблизу стовпа Давидового, а другий у Єрихоні. У той час прийшли в лавру два брати по крові, родом з Ісаврії, називалися Теодул і Геласій, як Бецал'їл та Оголіяв, премудрі будівничі скинії, — їх же Бог до другого Мойсея, Сави Преподобного, послав, вони ж лаври будівництво здійснили. Створив келій багато, лікарню ж і пекарню, і при потоці купіль, і Велику церкву Пречистої Богородиці. Та нерукотворна церква, що Бог стовпом вогненним Преподобному явив, була вузька, і братам, що їх багато вже зібралося, на співи важко було поміститися. Створив поблизу тої другу — більшу і просторішу — церкву в ім'я Пречистої Богоматері, й освятив її Ілія Патріярх. У цю-бо церкву Богородичну на славослав'я Боже збиратися звелів, а в Богом явлену церкву вірмен привів й установів всенічні співи в недільні дні і великі свята. Дехто з братів-вірмен, тоді йдучи за суєтним єретичним голосом Петра, на прізвисько Фулон, до ангельського трисвятого співу додавали слова такі: 'Розпнися за нас, помилуй нас'. Те богохульство викорінюючи серед братії, Сава Блаженний звелів вірменам трисвяті співи не вірменською, а грецькою мовою співати. Усю-бо Службу співали по-вірменськи, а трисвяте грецькою, щоб тих богохульних Фулонових слів до Трисвятого вірмени не додавали. Так добре все будувалося Саві Преподобному, аж поки ті наклепники, що про них уже йшлося, бісівською неприязню поучувані, заздрячи доброму його будівництву, ненавистю проти нього не збунтувалися. Зібравши ж до свого злого однодумства до сорока братів, недосвідчених у житті й розбещених звичаєм, нездоровий розум маючи, багато святому пакостей робили. Той-бо, нещадний до бісів і лагідний до людей, уступаючи неправедному їхньому гніву, залишив лавру і відійшов у краї Скитопольські й осів у пустельному місці при ріці Гадарії. Знайшовши печеру лев'ячу, увійшов до неї. І, помолившись, ліг спочити на ложі лев'ячому: настала-бо ніч. Опівночі ж прийшов лев і, знайшовши в ложі своєму старця, що відпочивав, взяв його за одяг зубами й витягнув з печери, щоб поступився йому з його місця. Преподобний же, збудившися, бачив лева страшного, проте не злякався, але, вставши, зразу почав опівнічні творити молитви. Лев же вийшов, чекаючи, поки закінчить Правило. Старець же, закінчивши нічну молитву, сів знову на місці, де лев лежав, і знову лев увійшов, взяв зубами за край одежі і з печери витягнув отця святого. Говорить же до лева отець: 'О звіре, печера простора, обох нас вмістити може, і можемо обидва жити разом, бо один нас Творець створив. Якщо ж ти не хочеш поміститися зі мною, то краще ти піди звідси, я-бо чесніший за тебе, бо Рукою Божою створений і подобою Його вшанований.' Це чувши, лев, ніби засоромившися старця, відійшов. Поки ж блаженний жив у тій печері, дізналися про нього скитополяни і гадаряни й почали до нього приходити. Серед них же був один юнак на ім'я Василій, що покинув світ, постригся в преподобного отця Сави і жив з ним. Розбійники ж, зачувши про постриг Василевий і думаючи, що багато золота приніс у печеру до отця Сави, зі знатних-бо й багатих був юнак той, напали на них уночі і, не знайшовши нічого, здивувалися недбалості їхній і відійшли. І тут побачили двох левів страшних і великих, що їм назустріч ішли, і злякалися сильно, подумавши, що Божа кара постигла їх за те, що посміли напасти на рабів Його, і закричали голосом \ великим до звірів: 'Закликаємо вас молитвами отця Сави: відійдіть з дороги, щоб ми минули вас'. Леви ж, почувши ім'я святого Сави, відбігли, ніби нагнав їх хто батогом. Розбійники ж здивувалися тим чудом, вернулися до Преподобного й розповіли, що трапилося. Покаялися з діл своїх злих і покинули чинити розбій, зі своєї праці їли. Поживши ж там якийсь час і братів зібравши, Преподобний, ігумена їм же настановивши й Богові їх поручивши, сам, як птах, усамітнився, на безмовне инше пустельне місце відійшов, де, досить безмовствувавши, знову у лавру свою повернувся, думаючи, що вже розкольники перестали нарікати і злоститися. Але побачив їх невиправними, що в попередньому озлобленні перебували, ще ж і більше їх примножилося — було їх до шістдесяти. Плакав за ними, як за загиблими. Умовляв же їх батьківськими словами, але етіопів відбілити не міг: лагідними його вмовляннями більше роздразнювалися. Знову-бо преподобний, уступаючи їхньому гніву, залишив лавру, відійшов у краї Нікопольські й оселився під деревом, що ріжкове називається, плід воно солодкий має. Плоди-бо дерева того їв, гіллям же його накривався. Дізнався ж про нього пан землі тої, створив йому келію, і за кілька днів благодаттю Христовою братам, що до Преподобного зібралися, те місце стало кеновією. Поки там жив блаженний Сава, ненависники його, що в лаврі, поговір пустили серед братів, ніби Саву з'їли звірі в пустелі, і, пішовши до блаженного Ілії-патріярха, казали: 'Отець наш, ходячи в пустелях Мертвого моря, левами розшматований, просимо-бо твою святість: звели нам дати ігумена'. Блаженний же Ілія, знаючи життя Сави від юности його, каже до чорноризців: 'Я вам не вірю, знаю-бо, що праведний є Господь і не покине настільки добродійного отця вашого, не допустить, щоб його звірі з'їли. Але йдіть краще пошукайте отця вашого або помовчіть, сидячи в келіях, поки Бог об'явить його'. І повернулися злостиві зі встидом. Надійшов же празник оновлення храму Воскресіння Господнього в Єрусалимі, і коли зібралися всі палестинські єпископи та ігумени, прийшов і преподобний Сава з кількома братами з Нікопольського монастиря. Його ж побачивши, патріярх радий був і, відвівши осібно, просив його знову до лаври своєї повернутися. Він же відмовлявся, кажучи, що понад його сили є управляти й піклуватися про стількох братів, і просив прощення. Патріярх же сказав: 'Якщо не послухаєш прохання мого і ради, то не показуйся мені на очі, не можу того знести, щоб трудами твоїми инші володіли'. Тоді Сава блаженний, не хочучи, розповів патріярхові про причину відходу свого з лаври: 'Не хочу, — каже, — бути винним у сварках і розколах поміж братами'. І розповів про збунтованих проти нього ненависників. Не можучи не послухати патріярха, підкорився: учня-бо свого з Нікополя, що з ним прийшов, Нікопольського монастиря ігуменом поставив, а сам пішов у свою лавру. Відіслав же патріярх з ним і писання своє до братів таке: 'Вам, у Христі братам, знати велю, що отець ваш Сава живий, а не так, як ви чули і знали, ніби звірами з'їджений, — прийшов-бо до мене на празник. І, затримавши його, я розсудив, що несправедливо було б залишити йому свою лавру, ту, що він з Божою допомогою своїми трудами створив. Сердечно-бо зі всілякою честю отця свого прийміть і у всьому йому коріться, бо не ви його вибрали, але він вас зібрав. Якщо ж із вас хто, зарозумілий і непокірний, не захоче змиритися і покоритися йому, тому наказуємо зразу йти з лаври. Не можна-бо отцеві цьому не прийняти свого місця'. Таке писання було прочитане в лаврі посеред церкви. Вороги, злістю осліплені, здійняли галас і колотнечу, викрикаючи на невинного й чистого серцем отця святого. Одні докоряли, ображали та злословили, инші ж, взявши свій одяг і речі, з лаври вийти поривалися. Ще инші, схопивши сокири, і мотики, і рала, кинулися до келії, що її сам преподобний Сава створив, і зруйнували її до основ з великою люттю; дерево ж і камінь скидали вниз, у поточище, і відійшли звідти до Сукійської лаври. Ігумен же лаври тої Аквилин, муж побожний, не був несвідомий зла їхнього, не прийняв їх, а відігнав від лаври своєї. Вони ж пішли до Текуїтського потоку — там, келії собі влаштувавши, поселилися. Коли цей кукіль від лаври відсіявся, залишилися брати, як пшениця, плодом були благоприємним Богові. Небагато ж часу проминуло, почув святий Сава, де є ті, що від лаври відлучилися, і те, що в скруті великій перебувають. Поклав на коні й осли лаврські багато їжі і поїхав до них, хотівшії і гнів їхній вгамувати, і в скруті допомогти їм. Дехто ж з них, побачивши Блаженного Саву, що до них наближався, казали: 'Це і сюди кривий той іде', — та инше злослів'я від гніву й люті говорили. Він же, незлобливий, люб'язно на них поглянув і благі слова їм сказав, їжею їх утішив, бачивши ж скруту їхню, й убогість, і невлаштованість, бо були як вівці без пастиря. Повідомив про все патріярха і просив його, щоб облаштувати їх добре. Плтріярх же вручив йому їх, давши на будову сімдесят зо/отих і багато на потребу. Він же до них прийшов, затримався в них п'ять місяців і побудував їм церкву, і пекарню, і нову лавру побудував. Привів же зі старої лаври одного із досвідчених отців на ім'я Іван, мужа, що мав дар передбачення, і, його ігуменом їм поставивши, у свою лавру повернувся. Іван же, у тій новій лаврі начальствуючи, пробув сім літ і відійшов до Господа. Переставляючись же, майбутнє передбачив. Просльозився до тих, що обабіч нього сиділи, і сказав: 'Це наближаються дні, коли ті, що живуть тут, від православної віри відійдуть і гордовитістю вознесуться самі в собі, але в дерзновенні своєму знищаться, і висота їхня раптово впаде'. По Івані був ігуменом Павло, римлянин родом; він лише шість місяців начальствував, але, гамору терпіти не захотівши, утік до Аравії і там в монастирі Северіяновоку помер. Дізнавшись же про втечу Павлову, Сава дав Агапіта, учня свого, ігуменом нової лаври. Той виявив деяких із братів, що мали учення Оригенове, як отруту гаспидську у вустах і як муку та біль під язиком. Серед них же був першим палестинець на ім'я Нон, що хотів здаватися істинним християнином, маючи подобу благочестя, усередині ж повний пустослів'я язичницького, злослів'я маніхейського, Дидимової ж і Єнагрієвої та Оригенової єресі. Таких братів Агапіт знайшов і боявся, аби й инші тими єресями не заразилися, оповістив про них патріярхові і, за його радою, вигнав їх із обителі. По п'яти ж роках і Агапіт переставився, а після нього Мамантові ігуменство доручили. Нон же зі своїми однодумцями, почувши про Агапітове переставлення, повернувся в нову лавру, не боячися блаженного Сави, притаївши отруту єресі своєї. Тим часом преподобний Сава, знайшовши одну печеру, що від старої його лаври за десять стадій містилася, з північного боку близько Кастелії, монастир будував — помагали йому маєтками своїми пресвітер святого Сіону Маркіян зі синами своїми Антонієм та Іваном. На горбі, де Євдокія-цариця стовп збудувала, у пустелі східній, жили два ченці, що трималися несторієвої єресі. Ними святий отець Сава вельми журився, бо з дороги праведної зблудили. У той час мав він таке видіння: бачилося, ніби в церкві служба відправлялася, і там посеред братів, бачить, стоять і двоє несторіянців. І коли настав час причастя, усі брати без перешкод до Божественних Таїнств приступили і причастилися. Коли мали приступити двоє єретиків до причастя, раптом з'явилися воїни страшні, відкинули їх від причастя і з церкви вигнали. Просив же блаженний воїнів, щоб залишили тих двох ченців у церкві з братами і причаститися їм не боронили. Воїни ж відповідали, кажучи: 'Не можна допустити їх до причастя Божественних Таїнств, бо, очевидно, юдеями є, що ані Христа Богом, ані Пречисту Діву Марію Богородицею не сповідують'. Через те видіння ще більше сумував блаженний, журячись над загибеллю душ їхніх: багато-бо доклав труду, постячи й молячись за них до Бога, щоб просвітив їх світлом пізнання Істини. Ще ж і до них часто ходив, навчаючи, і караючи, і просячи, і вмовляючи, щоб благодаттю Божою здобути їх для православної Христової Церкви, — і так про спасіння душ людських турбувався. Звів же їх із горба того і в монастир Теодосіїв віддав, а замість них одному з учнів своїх, на ім'я Іван Візантієць, горб вручив, де ж невдовзі і монастир неустанної Божої помочі влаштувався. Був у великій лаврі чорноризець один на ім'я Яків, єрусалимець родом, поводженням нахабний і гордовитий. Він радився з деякими такими, як сам, ченцями, коли не було тоді в лаврі Сави блаженного: він у пустелі, за звичаєм, великопісний час в усамітненні проводив. Вийшов Яків із лаври і в семиусному рові почав собі монастир будувати — рівний хотів бути преподобному Саві. Коли ж повернувся Сава з пустелі і Якова діло побачив, пішов до нього і вмовляв його, щоб відступив від задуму свого: не є корисно, каже, починати щось нахабством і зарозумілістю, — але той не послухав старця і чинив наперекір словам його. Святий же казав йому: 'Якщо не підкоришся, вважай, щоб недосвідченістю не був покараний'. Це сказавши, відійшов у свою келію. На Якова ж напали страх і трепіт, і впав у страшну хворобу, у ній же шість місяців лежав, ледве що з'їсти міг. І вже втративши надію на життя, звелів віднести себе до блаженного Сави, щоб випросити прощення при кончині своїй. Його ж побачивши й батьківськими словами повчивши, Сава подав йому руку, з одра підняв, здоровим зробив, ніби анітрохи не хворів. Причастивши ж його Пресвятих Таїнств, їсти йому дав. І вже Яків не повернувся до нового свого творіння, але прийняв послушництво у притулку, прислуговуючи подорожнім. Недбалий же він був у своїй службі: зварив багато бобу, більше, ніж треба, залишилося його після трапези стільки, що й ще один день можна від надлишку того трапезу задовольнити, — він же його через вікно в потік викинув. Ще й не раз, а багато разів так робив. Побачив те отець Сава, зійшов таємно в потік і, викинений біб зібравши, у келію свою приніс, підсушивши його трохи на сонці. Минув якийсь час, зварив Преподобний того бобу і, добре приготувавши його, покликав Якова до себе на обід. Коли вже він відходив, каже старець до Якова: 'Пробач, мені, брате, що не пригостив тебе так, як хотів, і не догодив тобі в їжі: не вмію добре готувати страву'. Яків же говорить: 'Справді, отче, добре приготував ти біб цей, я давно такої страви не їв'. Відповів старець: 'Повір мені, дитино, що то є той біб, який ти висипав у потік. Знай же: той, хто не може бобу покласти в горнець і приготувати в міру, щоб не змарнувалося, не може монастиря будувати і братією керувати. Так і апостол каже: 'Якщо хто не вміє своїм домом управляти, то як про Церкву Божу пильнувати зможе'. Чуючи те, Яків, засоромився і за колишню свою жадобу влади, і через недбайливу свою службу із покаянням прощення просив. Тому Якову, коли сидів у келії своїй, докучав біс нападами похоті тілесної і помислів нечистих. І тривали ті напади довго, не міг більше терпіти Яків, але, взявши ніж, відрізав пристасні уди свої. Був же біль великий і багато витекло крови, почав кликати братів, що поблизу жили, на допомогу. Брати ж, прийшовши й побачивши, що сталося, як могли, лікуванням вгамовували біль його і за немалий час ледве зцілити його змогли. Докотилося це й до вух преподобного Сави, і вигнав старець із лаври Якова, який уже зцілився від рани. Вигнанець пішов до преподобного Теодосія, розповідаючи йому про біду, що з ним трапилася, і про вигнання. Просив його, щоб умовив Саву Преподобного знову прийняти його до лаври і до його келії. Теодосій, схилений проханням братовим, пішов до блаженного Сави, просячи його за вигнаного брата. Сава ж, задля прохання такого отця і друга свого, прийняв Якова, давши йому заповідь, щоб не розмовляв ні з ким, окрім прислуговуючого йому, ані з братами не говорив, не заходив до собору ані з келії своєї не виходив. До того ж від причастя Пречистих та Божественних Таїнств відлучив його. Сидячи в мовчанні, Яків творив плоди, достойні покаяння, багато сліз перед Богом проливаючи, щоб зверху дарувалося йому відпущення. І Сава блаженний через божественне одкровення дізнався, що прощений є гріх Якову. Одного разу преподобний Сава бачив у видінні мужа світлого, що поблизу стояв, і мертвого якогось, що лежав у ногах Якова. Коли за його воскресіння Яків молився, почувся голос зверху, що мовив: 'Якове, почуті молитви твої, доторкнися-бо мертвого, і оживе'. І коли Яків за велінням доторкнувся мертвого, зразу мертвий воскрес. Муж же світлий до Сави каже: 'Це воскрес мертвий, ти ж далі звільни від пут того, хто воскресив'. Це бачивши, Сава зразу послав, кличучи до себе Якова, і, звільнивши його від епітимії, дозволив входити йому в собор і з братами причащатися Пречистих Таїнств. Після семи днів свого розрішення Яків до Господа відійшов. Був преподобний отець наш Сава як дерево прекрасне, що гілля гарне випускає. Так способом святого життя свого і належними до Бога молитвами у лаврі своїй святих отців і подвижних ченців примножував, щоб були святими, як і він святий був, за писаним: 'Якщо корінь святий, то й гілки'. З тих гілок святих згадаймо блаженного старця Антима, що був із Витанії, у численних чернечих подвигах життя своє провадив. Той на початку свого приходу до лаври збудував собі келію малу з иншого боку потоку, на схід, напроти стовпа преподобного Сави, і перебував у ній тридцять літ. На старість же ослаб і, наблизившися до кінця, у хворобу впав і на одрі лежав. Бачив отець Сава, як він постарівся і в якій недузі лежить, хотів його взяти в одну з келій, ближчих до церкви, щоб там могли відвідувати його брати і служити йому без зусиль. Той же просив, щоб дали йому там померти, де він від початку поселився. І залишений був у своїй келії хворий. Одної ж ночі преподобний Сава, за звичаєм своїм перед ранковим співом на молитву вставши, чув, ніби голосів багато предивних співало. Думав-бо, що утреню співають у церкві, дивувався собі, що без нього і без звичного його благословення утреню співають. І зразу прийшов до церкви, нікого ж не знайшов, ще й двері замкнені, і повернувся, дивуючись, що чув голоси. І знову чув їх, що співали зі всілякою насолодою, співали оце: 'Пройду в місце покрову дивного, тоді до дому Божого, в голосі радости і прославлення звуки тих, що святкують'. Дізнавшись, звідки ті дивні голоси походять, — що з того боку, де була келія Антима Блаженного, пізнав переставлення його і зразу розбудив церковника, звелів ударити в било, щоб зібралися брати. З них же взявши кількох, пішов у келію старцеву зі свічками та тиміяном. Увійшовши всередину, нікого иншого не знайшли, лише тіло Антима Блаженного, що лежало мертве, — душа ж його з ангельським співом до Господа відійшла. Взявши те чесне тіло, несли до церкви і співали надгробне, зі святими отцями поклали. Брат один із Теодосієвого монастиря, тілом міцний, на ім'я Афродисій, на службу відправлений був. Розгнівався в дорозі на осла, що ним пшеницю віз, й ударив його сильно. Осел же від удару того впав і здох. Через те вигнав Афродисія преподобний Теодосій з обителі своєї. Пішов-бо Афродисій до преподобного Сави й у нього перебував досить років з таким великим покаянням, що в благодаті Божій помер, бо дізнався час кончини своєї за сім днів. І просив отця Саву, щоб відпустив його до преподобного Теодосія просити прощення. Послав же з ним Сава учня свого Теодула, говорячи отцеві Теодосію: 'Це спільного нашого брата Афродисія прийняв же я колись як чоловіка, нині, благодаттю Христовою, посилаю до тебе ангела'. Теодосій же з любов'ю прийняв, пробачив йому й відпустив з миром. Він же, повернувшись до святого Сави, спочив у Господі. З града Мидава, який з иншого боку Йордану, мешканці часто приходили до Преподобного, приносячи йому що на потребу, а від нього благословення взявши. Серед них був один знатний муж на ім'я Геронтій, що, до Святого Граду прийшовши, у хворобу впав. Хотівши йти на Єлеонську гору помолитися, впав із осла свого, побився і ще гірше розхворівся, що й не сподівався лишитися живим. Його Сава преподобний, єлеєм святим помазавши, зразу зробив здоровим. Якось, коли обідав із Геронтієвим сином Томою і не знайшлося вина, оцет у вино добре перетворив. Одного ж разу, коли зварені гарбузи для робітників згіркли, знаменням хресним солодкість їм повернув. Ішов якось преподобний з Єрихону до Йордану з одним учнем своїм юним, трапилося їм зустріти багато світських людей, з ними ж була дівчина одна вродлива. Коли вони поминули їх, хотів старець випробувати свого учня й каже: 'Якою є та дівчина, що нас поминула? Мені здається, що на одне око сліпа'. Відповів учень: 'Ні, отче, обидва ока має зрячі'. Каже старець: 'Помиляєшся ти, дитино, одним оком бачить дівчина''. Він же стояв на своєму, говорячи, що дуже добрі очі має. Каже старець: 'Як ти довідався?'' Відповів учень: 'Я, отче, дуже приглядався до лиця її і бачив, що її обидва ока зовсім світлі були'. Тоді каже йому старець: 'Якщо так старанно на лице дивився, то чому не згадав заповіді зі Святого Письма, де сказано: 'Сину, хай не здолає тебе бажання чужого добра, хай твої очі тебе не ловлять ані не захоплюйся її бровами? Знай-бо, що відтепер не будеш зі мною в келії, бо не пильнуєш очей своїх'. І відіслав його в Кастилію на покару. Коли був одного разу преподобний у пустелі, яку називають Рува, зустрів його на дорозі лев, що мав у нозі своїй скалку болючу, і, впавши в ноги святому, показував свою лапу, ревучи, ніби просячи, щоб зцілив болість його. Святий же витягнув скалку з ноги його, зменшив біль його, і ходив лев услід святого, служачи йому. Мав же тоді старець зі собою учня на ім'я Флаїс і осла одного, і коли посилав учня на якесь діло, велів леву стерегти осла. Лев же, взявши зубами мотузку, виводив осла на пашу й увечері, напоївши, приводив його до старця. Коли ж минуло декілька днів і лев виконував свою службу, посланий був у якійсь справі Флаїс і, бісівською намовою, впав у гріх нечистий. У той час лев, що пас осла, з'їв його. Флаїс же побачив, що через його гріх лев з'їв осла на його викриття, боявся з'явитися перед старцем і відійшов зажурено в одне село. Старець же довго шукав учня і, знайшовши, привів його до себе і, в келії замкнувши, покаяння наклав на нього. Той же, добре покаявшись, багатьма сльозами очистився від гріха свого — допомагали йому молитви святого його старця, що про спасіння душ людських дбав вельми. Згадати ж випадає піклування його і про цілу Церкву Божу, коли посилали його в Царгород у справах церковних. Причина послання його починається звідси: Анастасій-цар, єретично мудруючи, заперечував Вселенський четвертий, що в Хадкедоні, святих отців Собор. Збентежив у той час Церкву вельми, вигнав Євтимія, патріярха Царгородського, ще ж і гнівався на Флавіяна Антіохійського і на Ілію Єрусалимського і вигнати їх хотів, бо єресі його не приймали. Ілія хотів царя вмовляти, щоб подав мир Церкві, ігуменів-пустельників із Палестини, серед них же був і Сава, із просьбою до нього послав, написавши таке: 'Вибраних рабів Божих, благих же і вірних пустинножителів, а з ними й Саву, що є всій пустелі главою, Палестині світильником, із просьбою посилаємо до Вашої Держави. Ти ж, труди їхні й піт прийнявши, о царю, звели припинити на Церкву напади і не допускай помноження зла. Знаємо-бо, як пильнуєш, щоб догодити Богові, Який дав тобі діядему'. Коли досягли святі отці Цареграда і в палати царські входили, Сава останнім з них ішов. Сторожа, що при дверях стояла, бачивши його у вбранні бідному і латаному, як одного з жебраків його затримала й увійти всередину не пустила. Цар же отців, що прийшли до нього, чесно прийняв і послання патріярхове прочитав, питався, хто з них є Савою, його ж патріярх у посланні вихваляє. Переглянулися отці й кажуть, що 'разом з нами йшов і не знаємо, де зостався'. Зразу цар шукати його звелів. І ледве знайшли його, що десь у закутку стояв і псалми Давидові читав. Коли ж до царя введений був, побачив цар, що перед ним йшов ангел світлоносний, і пізнав, що Сава — чоловік Божий, встав з престолу, честь йому віддав і всім сісти звелів. Досить бесідували, Сава блаженний більше за всіх, що були там, отців старався, вмовляючи царя богонатхненними словами, щоб мир Церквам подав, обіцяючи йому за те від Бога на ворогів перемогу. Мало що прислані отці встигли, і вже були відпущені, Сава преподобний залишився, щоб царя умовляти й патріярха Ілію примирити з ним. І перезимував преподобний у Візантії, часто до царя входячи, про православ'я же і про Єрусалимського патріярха бесідуючи, бо вільний вхід у царське даний був Преподобному, щоб міг коли завгодно входити й виходити без будь-якого від сторожі затримання і допитування. І впросив у той час царя, щоб не гнівався на патріярха і палестинським церквам спокій дарував. Тоді в Єрусалим повернувся, на дорогу дав і обдарував його цар щедро: прийняв-бо з руки його до двох тисяч золотих, що приніс до себе, розділив поміж монастирями своїми; частину ж якусь послав у Муталасійське село, де народився, аби в отчому дворі збудували церкву святих мучеників Косми і Дам'яна. Блаженний же патріярх Ілія, мир церквам палестинським і собі через Саву отримавши, не багато часу у тиші пожив: єретики безперестанку царя на лють бунтували, наставляючи його проти Христової Церкви і проти її пастирів, щоб пригнічувати їх. Звелів цар бути Собору в Сідоні, поручив старійшинство двом єпископам, що трималися Євтихієвого та Діоскорового зловір'я: Сотирихові, Кесарії Кападокійської єпископу, і Філоксену Ієрапольському, — щоб на соборі тому Халкедонський Собор прокляли, Флавіяна ж та Ілію скинули з престолів їхніх, — що й сталося. Єретики, своє беззаконня здійснивши, блаженного Флавіяна, Антіохійського патріярха, що до собору їхнього пристати не схотів, із безчестям вигнали злочестиві, царя маючи на своєму боці, а замість нього Севір-єретик престол захопив і багато біди православним робив за те, що не хотіли з ним стосунків мати. Послав же свої догмати собору і до Ілії Єрусалимського. Той же, єретичних законоположень не прийнявши, назад відіслав їх. Про це дізнавшись, цар розгнівався на блаженного Ілію страшно і знову ті догмати до Єрусалиму послати велів — через якихось мирян із немалою силою війська, щоб тих, котрі не хочуть, змусили покоритися соборищу їхньому, що був у Сідоні. Коли вони прийшли до Єрусалиму, і велике заворушення було, і патріярх у біді опинився, преподобний Сава зібрав усіх ченців із монастирів своїх і, у Святий Град увійшовши, розігнав присланих Севірових служителів і військо, самого ж Севіра з його однодумцями анатемі перед усіма віддав. І повернулися єретики зі встидом до тих, що посилали їх, розповідаючи про велике православних дерзновення, своє ж велике безчестя. Тоді цар невимовного гніву наповнився, послав до Єрусалиму Олімпія, єпарха Палестинського, з великим військом і звелів, щоб не якимись законами чи судами, але царською владою патріярха Ілію скинули з престолу. Прийшовши з великою силою, Олімпій зразу цареве веління виконав: скинув патріярха без суду й у вигнання в Аїл послав, а на його місце возвів сина Маркіяна-пресвітера Івана, щоб Халкедонський собор проклясти, із Севіром же об'єднатися обіцяв. Про це довідався блаженний Сава і знову, як і спершу, духовне своє військо зібравши, як воєвода якийсь, пішов до Святого Граду. Але вже не застав єпарха Олімпія: той, наказане йому зло здійснивши, радісний до царя повернувся. Сумував дуже Блаженний за неповинним святого патріярха вигнанням, і плакав за ним. Побачив, що новий патріярх Іван єретично мудрствує, звернувся до нього, щоб не мав зв'язків із Севіром, Халкедонський же собор захищав і за нього став аж до крови. Якщо ж ні, то від усіх отців пустельних як єретик буде проклятий. Іван же засоромився, а разом з тим настрашився: боявся таких і стількох багатьох отців богонатхненних, що зі святим Савою прийшли, — відрікся Севіра і всієї єресі, православіє ж, що на Халкедонському соборі утверджене, прийняв. Й утішилися отці святі. Відомо ж стало про те цареві незабаром, що новопоставлений патріярх Іван відкидає собор Сідонський, Халкедонський же приймає. Через те розгнівався цар на Олімпія і скинув його із сану за те, що такого патріярха вибрав. А замість Олімпія такого собі Анастаса, усій Палестині єпарха, поставив, до Єрусалиму його послав, щоб патріярха Івана або до Севірового товариства схилив, або із престолу скинув. Коли прийшов Анастас, зразу патріярха взяв і кинув його до в'язниці. Патріярх же просив єпарха, щоб звільнив його, обіцяючи все наказане виконати, тільки щоб не виглядало, що з примусу, каже, волю цареву виконав, але добровільно, й обіцяв у наступну неділю в церкві перед усім людом проклясти собор Халкедонський, Сідонський же прославити й об'єднатися із Севіром. Випущений був патріярх із темниці, послав таємно до преподобних отців Сави і Теодосія, щоб постаралися зібрати всіх отців і прийти до нього в день недільний до церкви. Трапилося тоді бути в Єрусалимі й Іпатію, родичеві царевому, що прийшов для поклоніння. І коли настала неділя, прийшли обидва архимандрити, Сава і Теодосіи, маючи зі собою багато чорноризців, аж до десяти тисяч. Коли ж церковний собор був і єпарх Анастас, також й Іпатій, царевий родич, до церкви з воїнами своїми увійшли, і люду багацько зійшлося, вийшов патріярх на амвон, маючи зі собою Саву і Теодосія, весь же народ і чорноризці до патріярха закричали: 'Прокляни єретиків, Халкедонський собор утверди!' І, прийнявши дерзновення, патріярх воскликнув, кажучи: 'Якщо хто думає так, як Євтихій, Несторій, Севір і Сотерих, анатема хай буде'. Також і блаженний Теодосіи із преподобним Савою закликали: 'Якщо не приймуть чотирьох Соборів, як чотирьох євангелистів, хай будуть прокляті'. Бачивши ж те, Анастас-єпарх злякався великої кількости чорноризців і людей і, вийшовши з церкви, поспіхом утік із Кесарії. Родич же царевий клявся отцем, що прийшов не Севірову стверджувати віру, але святим місцям поклонитися і приєднатися до святої католицької Церкви. Дав же преподобним отцям Саві і Теодосію багато золота, щоб розділили поміж чорноризцями, які прийшли. Після цього преподобні отці від усього собору писали до царя таке: 'Господь наш Ісус Христос, усіх Цар вічний і Бог, земного царства скіпетри вашій владі благістю своєю поручив, бажаючи воістину всім Церквам, насамперед же матері Церков (святому Сіону) благий мир подати через ваше добротолюбіє. Знають же всі, що від цієї Церкви починається велике праведної віри таїнство, що аж до кінця світу триватиме, яке ми, цих божественних місць населення, першими від святих апостолів прийнявши, цілим і неушкодженим аж до цього дня зберегли і навіки Христовою благодаттю збережемо, з праведної путі через жодних противників не відступимо, ані не принесуть шкоди погані і суєтні їхні голоси. У тій-бо непорочній і чистій вірі, в якій і ваше царство виховувалося і виросло, дивуємося нині, що в дні вашої держави таке сум'яття і таке заворушення найшло на Святий град Єрусалим, що навіть Божих служителів не оминає, але пресвітери та ченці, що полюбили з юности добродійність, покірне ж у мовчанні життя собі вибравши, перед очима юдеїв та деяких инших язичників зі самого святого Сіону через площі посеред града волочені бувають і в погані їх вигнано місця. Ще ж і примушувані бувають те, що не пасує праведній вірі, робити, так що ті, які приходять сюди заради молитви, замість користи для душі шкоду знаходять і спокушені повертаються. Просимо Вашу Державу, щоб позбавила нас від такого зла, — його ж винахідником і зачинателем є Севір, йому ж через гріхи наші Антіохійську віддано церкву, на його ж самого душі загибель, усім же церквам на спокусу. Чи відступництвом є нам, єрусалимцям, нині учитися віри? Ми були всім отцями у слові благочестя, а нині виглядає, що ми пізніше пізнали праведне сповідання. Хіба не знаємо, що новоявлене хоче здаватися покращенням праведної і здорової відданої віри отців, хоч насправді покращенням не є, але воістину розбещенням перелюбодійним, яке для тих, що прийняли її нагороду, готує згубу душевну? Не терпимо щось инше до віри докласти понад встановлене трьомастами вісімдесятьма святими отцями в Нікеї та иншими пізнішими трьома Вселенськими Соборами, ані що-небудь змінити, але готові за те й душі наші покласти і незчисленних, якщо-буде можливо, зазнати смертей. Мир же Божий перевищує будь-який розум, хай збереже святу нашу віру і бурю, проти неї відновлену, хай стишить, до Своєї святої слави, до прикрашення ж вашого царства'. Таке святих отців послання прийнявши, цар лютував страшно й замислив Івана-патріярха з обома архимандритами, Савою і Теодосієм, за межі єрусалимські вигнати. Але Божий промисел злості його здійснитися не допустив: стався тоді якийсь варварський напад, отож відклав цар гоніння на Церкву і на преподобних отців, проти варварів на війну готуючись на инший час. Були ж по неправедному святого Ілії-патріярха вигнанні праведним судом Божим голод, і посуха, і зубожіння велике по всій Палестині, як у дні Іллі-пророка. Закрилося Небо й не дало дощу, і висохли джерела водні. Ще ж і саранчі намножилося, і наповнила вона все лице землі, і з'їла всю траву польову і листя дерев. Тривала ж така кара Божа до п'яти років, багато померло з голоду і спраги. І казали люди єрусалимські, що за неповинне патріярха Ілії вигнання голодом карає Бог Палестину. У той час блаженний Сава, скликавши старійшин створених ним семи монастирів, звелів їм ні про що тілесне не турбуватися, пригадуючи їм євангельські слова, що вчили: 'Не турбуйтеся, що будете їсти, або що пити, або у що зодягнетеся, але покладайтеся на Бога, що знає всіх потребу. І насичені будемо всемогутнім промислом Божим'. Одного разу, коли надходила неділя, економ великої лаври казав Преподобному: 'Не можемо, отче, ударити в било цієї суботи і неділі до Божественної Служби, бо не тільки отцям, коли зберуться, не маємо що дати, щоб скуштували, але навіть до святого Приношення хліба нема, так збідніли'. Святий же відповідає: 'Я через брак їжі Служби Божої не залишу, вірю-бо, що Той, Хто звелів про завтрашнє не турбуватися, має силу прогодувати нас у час голоду. Пономар же хай пішле в град посуд чи ризу і, продавши, хай купить до Святої Літургії потрібне'. Так святий економові відповів і надію на Бога поклав, терплячи. І ще неділя не надійшла, як прийшли до нього якісь юнаки, Божим промислом послані, що вели зі собою тридцять ослів, навантажених хлібами, і пшеницею, і вином, і єлеєм та иншими різними наїдками, і Преподобному все те віддали. Він же, Богові подякувавши, каже до економа: 'Що скажеш, брате, чи заборонимо вдарити в било в цю суботу і неділю, бо нема що запропонувати отцям, які зберуться?' Економ же великій святого вірі і великому про них промислу Божому подивувався, прощення за маловірство своє просив. Після цього преподобний Сава захотів відвідати святішого Ілію, патріярха Єрусалимського, що був у вигнанні, — було ж тоді Саві від народження його років вісімдесят. Взявши зі собою двох ігуменів, Стефана і Євтала, пішов. Бачивши ж Саву і тих, що прийшли з ним, Ілія утішився і затримав їх у себе на кілька днів. У всі ті дні, виходячи із келії своєї о годині дев'ятій, від відпусту вечірнього аж до дев'ятої години дня не показувався нікому, але, замкнувши за собою двері, перебував у самотині. О дев'ятій же годині виходив до них, обідав з ними й духовними утішався бесідами. По відпусті ж вечірньому знову йшов у самотню свою келію. Одного ж разу не вийшов до них, за звичаєм — був же день дев'ятий місяця липня, вони ж його чекали весь день, не скуштувавши їжі. О шостій же годині вечора вийшов патріярх, заплакані мав очі і мовив до них: 'Ви їжте, я-бо часу не маю, виконую одну справу'. Вони ж його допитувалися, чому так затримався і пізно вийшов, через що плаче. Він же, тяжко зітхнувши й заридавши, каже до святого Сави: 'О отче блаженний, о горе, у цю годину Анастасій-цар помер, випадає і мені від життя цього відійти по десяти днях і зустрітися з ним перед Страшним судом Божим'. І було так. По десяти днях святіший патріярх Ілія переставився, трохи похворівши перед кончиною своєю. Його ж чесно поховавши, Сава Блаженний до лаври своєї повернувся. Про смерть же Анастасія-царя розповідається, що тої ночі, в яку про нього було явлення Ілії і патріярхові, грім і блискавка зверху ударили й палату царську наповнили, і гонила блискавка царя, що бігав з місця на місце і з кутка в куток. Досягши його в одному куті, убила, і так поганий погано загинув. По смерті зловірного царя Анастасія прийняв царство Юстин благочестивий і послав у всі краї землі своєї веління, нехай правовірні із вигнання відпущені будуть і кожний з них своє місце і свій сан отримає; Халкедонський собор у святі книги нехай буде вписано, мир же і тишу нехай має Церква Христова. Коли таке веління цареве у святий град Єрусалим прийшло і всі утішилися, патріярх Іван просив преподобного Саву, щоб пішов до Кесарії і Скитополя благочесне те веління царське показати і собор Халкедонський до церковних вписати книг. Преподобний, хоч і немічний був тілом, старий літами й багатьма чернечими подвигами обтяжений, проте задля Церкви Христової не відмовився від такого послуху, не облінився понести труд такого шляху, але пішов з иншими деякими начальними чорноризцями. І зустрів його у Кесарії святий Іван Хозевіт, що був тоді там єрархом. У Скитополі ж митрополит Теодосій і всі мешканці прийняли його з любов'ю, і чуда там творив. Про Силвана, одного самарянина сановитого, що на християн повставав, пророкував, що вогнем посеред міста спалиться, про що пізніше явить слово. Жінку кровоточиву зцілив. Дівчину біснувату вилікував. І велику Церкві користь приніс, повернувшися. Коли вже минув четвертий рік бездощів'я в Палестині і велика нестача води була, і брати хотіли розійтися і просили святого, щоб їх відпустив, він, покартавши їх за нетерплячість. на Бога покладатися звелів. І на третій день з'явилася над лаврою дощова хмара і був дощ великий, і наповнилися водою рови лаврські. Був же дощ той у лаврі лише, а в околицях ані крапля не впала. Прийшли з навколишніх монастирів ігумени до старця, мовлячи: 'Чим розгнівили тебе, отче, що зневажив ти нас, своїй тільки лаврі дощу випросивши від Бога?' Він же утішив їх словами благими, обнадіявши, що не має і їхнім монастирям забракнути води, бо дасть Бог дощу всій Палестині. Коли настав п'ятий голодний рік, така нестача води була, що жебраки у Святому Граді помирали від спраги. Через посуху і бездощів'я спорожніли криниці та рови й висохли потоки. Патріярх же Іван у великій був печалі і, проходячи по місцях, що колись були болотяні та мокрі, копав рови та колодязі, воду знайти хотів, але не знаходив. У Силуанському потоці великим трудом і за великої кількости робітників викопав до сорока сажнів і не знайшов води — втратив надію, сидів, плачучи над спільною бідою для цілого міста. Був же місяць вересень, і зближалося свято Оновлення. Дізнавшись, що преподобний Сава у лаврі своїй молитвою звів дощ, послав прикликати його до себе і просити, щоб помолився до Бога за помилування людей своїх і не заморив їх до решти голодом і спрагою. Преподобний же Сава відмовлявся, кажучи: 'Хто я такий, щоб змогти заспокоїти гнів Божий, сам грішний'. Патріярх же просив його великим благанням. І сказав Преподобний: 'Це заради послуху, увійшовши в келію, буду молити ласки Божої. Якщо ж три дні минуть і не буде дощу, то знайте, що не послухав мене Бог. Просіть-бо і ви, щоб дійшла молитва моя до Бога'. Це сказавши, відійшов. Зранку ж спека була велика, і багато робітників у тому рові увесь день працювали. Увечері ж залишили весь посуд і кошики, сподіваючись знову зранку прийти до роботи. Коли настала ніч, повіяв вітер з півдня, і були блискавки, і громи, і дощ великий цілу ніч ішов, що наповнилися водостоки і потоки текли звідусіль. І збільшилося води на місці викопанім, і земля, що її стільки часу і з трудом висипали з колодязя, пішла на своє місце за одну годину і покрила посуд і коші, і зрівняла із землею колодязь, що не пізнати було, де копали. І всі купелі Святого Граду води наповнилися молитвами Сави преподобного, люди ж із веселістю вдячність воздавали Богові. На вісімдесят шостому році життя Сави преподобного Іван-патріярх помер, залишивши по собі Петра, родом із Єлевферополя, мужа добродійного. Відтак минуло три роки, цар Юстин старий був і немічний тілом, залишив царювання, вручивши його Юстиніянові, синові своєму. Петро ж патріярх любив Саву преподобного і шанував його, як і попередні патріярхи, і приходив до нього часто в пустелю. Мав же патріярх сестру на ім'я Ісихія, що жила по Бозі. Вона впала у хворобу велику, багато ж лікарів зцілити її намагалися, і нічого не вдавалося. Просив патріярх Саву святого прийти у дім хворої і молитву за неї створити. Він же, прийшовши, знаменував хвору хресним знаменням трикратно, і зразу стала здорова, славлячи Бога. По цьому преподобний і богоносний отець Теодосій до Господа відійшов, місяця січня у 18-ий день, було ж-тоді преподобному Саві дев'яносто і один рік від народження його. У той час самаряни, що в Палестині жили, відторглися від землі царя грецького, поставивши собі царя з роду свого на ім'я Юліян. І напали на християн, і велику біду зробили. Церков багато захопили і попалили, напали на села і міста, багато християн побили, найбільше в неапольських межах, і там же краю того єпископа на ім'я Самсон, взявши, убили мечем. А тих пресвітерів, що були з ним, посікли на частини, змішали з мощами святих мучеників і вогнем спалили. Дізнавшись про те, цар багато війська на самарян послав, і була війна, убитий був цар самарянський Юліян. Тоді й Силван, його ж загибель преподобний Сава передбачив, від християн був узятий і в Скитополі посеред граду спалений був. Син же Юліянів Арсеній пішов до Царгороду й помалу не знати яким чином добився ласки у царя — сановитим став у дворі царському. І дерзновення до царя здобувши, наговорював брехливо на християн, що в Палестині [сам він нечестя самарянського], ніби вони були винні у повстанні самарян і відторгненні їх від держави царської. І гнівався цар на палестинців, повіривши наклепу Арсенія-самарянина. Коли довідався Петро, патріярх Єрусалимський, з єпископами, що були під ним, просив блаженного Саву потрудитися в Царгород на вгамування гніву царевого і просити його за багато потреб церковних і градських. Сава ж преподобний, хоч вже і вельми старий був, проте пішов із поспіхом, церковну потребу воліючи понад власний спокій. Довідавшись про його прихід, благочестивий цар Юстиніян і царгородський патріярх Єпіфаній послали чесних мужів зустріти його. Коли входив він до царя, відкрив Бог очі цареві Юстиніяну, як колись Анастасію. І побачив благодать Божу, що над головою преподобного Сави ясно світилася і, як вінець, голову його обвивала, проміння випускаючи сонячне. Настрашений був, став із престолу свого і поклонився йому, благословення просячи. Обняв же преподобного голову, цілував її люб'язно й радісно. Просив же старця, щоб і царицю його Теодору сподобив благословення свого, що й було. Побачивши Саву преподобного, цариця поклонилася йому, мовлячи: 'Молися за мене, отче, хай подасться мені плід лона'. Старець же каже: 'Бог, усіх владика, хай збереже царство ваше'. Каже цариця: 'Моли, отче, Бога, хай розрішить неплідність мою і подасть мені народити сина'. Каже старець: ''Бог слави хай береже царство ваше у добрій вірі і хай подасть над ворогами перемогу'. Цариця і втретє про розрішення непліддя свого просила старця, але почувши те ж, що й спочатку, була збентежена. Коли ж преподобний відійшов від цариці, отці, що з ним були, питали його: 'Чому, отче, засмутив царицю, не помолився за неї так, як просила?' Відповів їм старець: 'Повірте мені, отці, що не має вийти з лона ЇЇ плід, щоб не напоївся Севірового вчення і гірше від Анастасія не бентежив Христову Церкву'. Тими словами преподобний повідомив, що цариця всередині єретично мудрувала. Прийнявши ж прохання преподобного, цар гнів свій із палестинян перекинув на самарян і встановив самарянам закон зібрань собі не робити, щоб діти їхні не перейняли спадку по батьках своїх. Врешті старійшини їх, винуваті у ворожнечі, хай будуть убиті. Тоді й Арсеній Самарянин сховався від царя, що повелів убити його. Потім же звернувся до святого Сави, впав у ноги йому, просячи святого хрещення, щоб так уникнути царського гніву і втекти від смерти. І хрещений був сам, і всі його хрестилися. Хотів же цар ласку свою показати й угодити Саві преподобному — звелів йому, щоб просив у нього, чого потребує, і нехай візьме золота на потребу монастирям своїм скільки хоче. Преподобний не сам збагатитися, але корисного для християн хотів: просив царя, щоб скасував податки на царя в Палестині, бо люди бідніють через напади самарянські. Хай спалені і зруйновані від самарян церкви знову збудує царською волею. Хай у Святому Граді створений буде притулок для подорожніх на перепочинок християнам, що здалеку приходять поклонитися Гробу Господньому. Хай там-таки постане лічниця для подорожніх і лікарі хай приставлені будуть. Хай церкву Богородичну, що її заснував Ілля-патріярх, добудує, хай створить град у пустелі, нижче монастирів його, і воїнська сторожа хай буде поставлена на захист від варварського нападу. Над усе ж хай попіклується про викорінення єресі зі землі своєї: Арієвої, Несторієвої, Оригенової та инших єретиків, що бентежать Церкву Божу. За все ж те обіцяв цареві від Бога землі, що їх попередні царі розгубили, — Рим та Африку, — знову до Грецької землі приєднати. Цар же, даючи на те волю, звелів бути тому, що святий просив, сам докладаючи зусилля, щоб незабаром бажання Преподобного у всьому здійснилося. Поки настановляв же цар про прошення святого радників і скарбників своїх, Преподобний, трохи відступивши, читав Давидові псалми, відправляючи час третій. Один же з учнів його на ім'я Єремія, приступивши до нього, сказав: 'Чесний отче, коли цар стільки старання має щодо виконання твого прошення, ти нащо, від нього відступивши, стоїш осібно?' На те йому старець: 'Дитино, вони своє діло роблять, а ми творимо діло наше'. По цьому цар дав писання святому і відпустив його з миром. Бог же цареві за явлену блаженному Саві благодать і за виконання його прошення воздав сторицею. Збулося пророцтво старцеве, бо за короткий час дві преславні над ворогами перемоги отримав, Рим і Африку прийняв й обох царів — Витига Римського і Гелимира Картлинського — в Царгород як полонених приведених бачив. Преподобний же Сава до Єрусалиму повернувся, знову патріярхом і єпископами ошений був піти до Кесарії і Скитополя царське показати писання. І там же малого хлопця Кирила [що житіє це написав] побачив, учнем своїм нарік, пророкував же про нього, що чорноризцем має бути і лаври його мешканцем. Повернувшися звідтіля і якийсь час перебувши, впав у недугу. Про те довідавшись, патріярх Петро прийшов відвідати його і, бачивши, що нічого нема в келії старцевій, потрібного хворому, хіба що трохи ріжків і старих фініків, взяв його на ноші й поніс у єпископію свою, і сам піклувався про нього, своїми руками допомагаючи йому. Декілька днів проминуло, бачив преподобний Сава одне божественне видіння, що оповіщало про швидке його переставлення. Він же, про побачене патріярхові сказавши, просив, щоб відпустив його до лаври, щоб він у своїй келії міг померти. Патріярх же, всіляко догодити йому хотівши, відіслав його до келії зі всіма потребами для упокоєння хворого. Старець же ліг у келії своїй, прикликав усіх отців і братів і, останнє їм давши цілування, поставив на своє місце ігумена, одного мужа достойного, на ім'я Меліта, заповідаючи йому берегти без пошкоджень устави монастирів, переданих йому. І пробув чотири дні, нічого не куштуючи ані до нікого не говорячи. У вечір же суботній, попросивши Пречистих Таїнств і причастившись, останнє сказав слово: 'Господи, в руки Твої передаю дух свій'. І так помер у 5-ий день місяця грудня. Проживши всіх років життя свого дев'яносто чотири, перейшов до життя без старости, відпроваджували його ангели Божі та святі мученики. Чути ж було зразу по цілому єрусалимському порубіжжі про успення Преподобного, і зібралася зі всіх лавр і монастирів незліченна кількість ченців, і патріярх з єпископами і начальниками градськими прийшов. І, співаючи надгробне, поклали тіло його чесне між обома церквами, на місці, де преподобний колись бачив стовп вогненний. Про те, що душа його свята проваджена була на Небеса ангелами і мучениками, сповістилося ж звідси. Був один у святому граді продавець срібла, родом із Дамаска, на ім'я Ромул, слуга старійшини Гетсиманського. Той сам розповідав, що в час переставлення преподобного отця Сави злодії, прокопавши його дім, покрали срібла багато, і його власне, і чуже, що в нього було, десь до ста літрів. У великій печалі був Ромул, прийшов у церкву святого мученика Теодора й пробув п'ять днів, плачучи і свічу запалюючи перед олтарем. На п'яту ж ніч заснув і бачив святого мученика Теодора, що мовив йому: 'Що тобі, брате? Чому так тужиш і стільки плачеш?' Він же каже, що срібло і своє, і чуже втратив, — злодіями вкрадене. 'Через те плачу, і тужу, і молюся, проте безуспішно, не почув ти мене'. Святий же говорить: 'Повір мені, брате, що не був тут у ці дні, звелено було зібратися всім мученикам святу душу Преподобного Сави, що з тіла вийшла, зустріти і провадити її на місце спокійне. Нині ж не плач, але йди на те місце [назвав те місце] і знайдеш украдене'. Ромул же зразу встав і, зі знайомих декого взявши, пішов на вказане місце, і знайшов так, як у явленні від святого Теодора повідано йому було. Не можна не сказати і про инші деякі чудеса, що були по переставленні Преподобного. Два брати гостелюбні виноград мали і братам із лаври Сави блаженного, що до них приходили, давали спочинок. На погану хворобу розхворілися якраз у час виноградозбирання, що й надію втратили і на вино, і на життя своє. Маючи ж любов і віру до Преподобного Сави, його ж згадуючи, прикликали на допомогу. Святий же поспішив на молитву їхню, явився кожному з них зосібна і мовив: 'Ось молю Бога про здоров'я ваше, і дам вам, як просите, встаньте-бо і йдіть на діло своє'. Вони ж при пам'яті були і, здоровими себе почувши, прославили Бога і святому дякували. І відтоді у всі роки в той день, коли трапилося їм чудо, свято велике влаштовували. Жінка одна на ім'я Гінаруса, благочестива і добродійна, обіцяла дві завіси подати на прикрасу церковну і в Кастилію, і в Печеру. Але через лінь тої, що ткала, не скоро готувалися ті завіси, через те сумувала Гінаруса. Явився ж їй преподобний Сава, кажучи: 'Не журися, завтра почне здійснюватися діло, якщо не є неприємним твоє приношення'. Явився ж і ткалі і з гнівом картав її за лінивство. Коли ж настав ранок, розповіли одна одній побачене, і здійснене діло було швидко. Економ Великої лаври найняв верблюдів сарацинських, щоб принести з Мертвого моря куплену пшеницю. Коли йшли верблюди з пшеницею до лаври, один з них відійшов зі шляху праворуч, впав із вантажем з берега у потік й обмастився у болоті. Господар же верблюда, сарацин той, скрикнув: 'О отче Саво, допоможи і не дай загинути худобі моїй!' І тут же миттю побачив старця чесного, що на верблюді сидів. Поспішив же иншим шляхом і, в потік зійшовши, знайшов худобу свою неушкодженою, а того, що сидів на ньому, не бачив. Також і пшениця виявилася цілою. З того часу у всі роки приходив сарацин той до лаври поклонитися гробу Сави Преподобного. Одного разу оригени, з різних зібравшися місць, Леонтія такого собі маючи за начальника, хотіли наскочити несподівано на Велику лавру й розігнати преподобного Сави правовірне стадо, лавру ж всю до основ зруйнувати. Приготувавши для того багато мотик і рал та иншого немало залізного знаряддя та зброї, пішли в силі своїй із гнівом великим. Була ж друга година дня, і напала на них в дорозі мла і темрява, і, весь день трудячись, до лаври не втрапили, але в місцях непрохідних заблудилися, де й ніч їх застала. І ледве наступного дня недалеко від монастиря Маркіяна святого знайшлися, і Зрозумівши, що нічого не зможуть, розійшлися кожний собі зі стидом — сповнилися на них слова пророка Ісаї: 'Зранення і труд в дорогах їхніх, осядуть, як сліпий стіну, і як той, що очей не має, обшукають, і будуть опівдні, як опівночі'. Бог же беріг лавру задля угодника Свого преподобного Сави, що добре у ній потрудився. Його ж святими молитвами хай і те від усіх лих оберігає, Він же преблагий і єдиний у Тройці Бог, Отець і Син, і святий Дух, Йому ж слава навіки. Амінь.  У той самий день пам'ять преподобних отців наших Каріона Монаха і Захарії, сина його  Був один муж в Єгипті на ім'я Каріон, він мав двох дітей, їх же залишив жоні своїй, пішов у Скит і став монахом. За якийсь час, коли був голод в Єгипті, жінка його, потерпаючи від скрути, пішла до Скиту, несучи дітей зі собою. Було ж одне хлопцем на ім'я Захарія, а друге дівчиною. І сіла під деревом на березі біля джерела: звичай був у Скиті такий, що коли прийде якась жінка говорити що з монахом, то здалеку через ріку нехай бесідують одне з одним. І та-бо жінка через ріку каже до Каріона: 'Ось ти монахом є, голод же нині великий, і хто прогодує дітей твоїх?' Говорить Каріон до жінки: 'Візьми ти собі дівчину і йди, мені ж хлопець нехай буде'. І прийняв Каріон Захарія-хлопця, вигодував його у Скиті, всі знали, що то його син. Коли ж хлопець виріс, нарікали в монастирі через нього. Це чувши, Каріон каже Захарії: 'Встань і йди звідси, бо відказують отці на мене через тебе' Говорить же Захарія: 'Я син твій і як від тебе піду?' Встали-бо обидва, отець Каріон із сином, пішли у Тиваїду і, взявши келію, сиділи декілька днів. Але і там нарікання були через них. І знову прийшли в Скит, проте не перестали нарікати на нього брати. Тоді Захарія пішов у гниле озеро і занурився до ніздрів і, пробувши в ньому годину, був наче хворий, і ледве впізнав його батько. Коли ж до святого Причастя прийшов, відкрилося святому Ісидорові пресвітеру про Захарію, і каже до нього: 'Дитино, в минулу неділю прийшов причаститися як людина, нині ж як ангел'. Коли ж хотів Каріон переставитися до Бога, сказав до братів: 'Багато трудів зробив, подвизаючися, більше сина мого Захарії, але не досягнув міри його через смирення його і мовчання'. І переставився старець. Після цього каже отець Мойсей до Захарії: 'Скажи мені, що зробити, щоб спастися?' Чувши ж те, Захарія кинувся в ноги йому, говорячи: 'Чи ти питаєш мене, отче?' Каже ж йому старець: 'Повір мені, дитино Захаріє, що бачив Духа Святого, який зійшов на тебе, через те спитав тебе'. Тоді Захарія зняв кукуль із голови своєї, кинув до ніг і розтоптав його, кажучи: 'Якщо не зітреться чоловік, не може бути монаха'. Коли ж хотів Захарія переставитися, спитав його Мойсей, говорячи: 'Що бачиш, брате?' Він же відповів: 'Чи не краще мовчати, отче?' Говорить Мойсей: 'Так, дитино, мовчи'. У саму годину розлучення його, сидячи, авва Ісидор подивився на небо і каже: 'Веселися, дитино моя, Захарію, бо відчинилися ворота Царства Небесного'. І тоді Захарія передав душу свою Богові, і похований був чесними отцями в Скиті. У той самий день святого мученика Анастасія, що добровільно заради Христа на муки пішов. Дивись про нього у Пролозі.   Місяця грудня в 6-ий день Житіє святого отця нашого Миколая, архиєпископа Мир Ликійських, чудотворця  Великого чудотворця, помічника швидкого, і заступника перед Богом надзвичайного, святителя Христового Миколая виростила Ликійська земля в граді, що називається Патара, від чесних, благородних, правовірних і багатих батьків. Батько його був на ім'я Теофан, мати ж Нона. Ця благословенна двійця, що в законному шлюбі благочесно перебувала, всіляким же прикрашала себе доброчестям. За богоугодне життя своє, багато ж милостинь і велику добродійність сподобилися витворити святу віть, самі будучи коренем святим, і немов дерево, посаджене при витоку вод, дало плід свій у свій час. Народивши ж божественного цього отрока, нарекли його ім'ям Миколай, що означає 'перемога': справді-бо він над злом перемогою виявився, коли Бог так благоволив, і на спільну світові користь. Після народження ж відразу мати його Нона від болю звільнилася і з того часу була неплідною аж до звільнення від тілесних пут. Сама природа визнавала, що неможливо иншого такого народити сина, але одного цього мати — першого і останнього, який з утроби материнської богонатхненною освятився благодаттю, перш ніж жити почав — благоговійно шанувати Бога, перш ніж груди ссати — творити чуда, перш ніж їсти навчився — постити. Бо по народженні своєму в купелі він три години стояв на ногах своїх сам по собі, ніхто не підтримував його, честь віддаючи стоянням тим Пресвятій Тройці, їй же пізніше мав бути великим служителем і заступником. Коли прикладався до грудей матері своєї, із сосків материнських впізнавався чудотворець: їв не так як зазвичай инші немовлята — а з правої лише груді молоко ссав, праворуч із благословенням мав отримати стояння. Але й постником надзвичайним став: у середу-бо і п'ятницю раз їв із грудей молока, і то в пору вечірню по здійсненню звичайного для християн правила, з чого батьки його дуже дивувалися і який згодом мав бути постник, розуміли. Постницького-бо того звичаю з пелюшок навчившись, блаженний ціле життя своє аж до блаженної кончини дотримувався, середу і п'ятницю проводячи в пості. Рісши літами, хлопець ріс водночас і розумом, і звичаями добрими, їх же від добрих батьків був навчений. І був як нива плодовита, добре зерно навчання в себе прийняв і проростив, нові ж кожного дня доброго звичаю плоди приносячи. Коли прийшов час, відданий був на науку Божественного Писання. Він же природного розуму бистротою і Духа Святого настановою за малий час велику осягнув Премудрість. І скільки в книжному навчанні встиг, настільки добрим Христового корабля стерновим і досвідченим словесних овець пастирем мав бути; досконалий був у навчанні слова. Досконалий і в житейських справах виявився: від друзів суєтних і бесід марнотних ухилявся всіляко, з жінками говорити або оком на лице жіноче поглянути берігся вельми і, втікаючи від того, від співперебування з такими особами тримався на відстані. Берігши ж справжню цноту, чистим розумом завжди Бога бачив і у святій Церкві завжди перебував, як сказано: 'Хотів мешкати в Домі Бога мого'. І тоді багато цілими днями і ночами на богомислениій молитві і при читанні Божественних Книг проводив, духовного розуму навчаючись, і звідти божественними збагатився благодатями Святого Духа, для нього ж збудував у собі дім достойний, як написано: 'Ви є церквами Бога живого, і Дух Божий живе у вас'. Маючи ж у собі живого Духа Божого, добродійний і чистий юнак виглядав цілий духовний, духом палав, для Господа працюючи, і не можна було в ньому побачити ні трошки юначої вдачі, але старого мужа звичай, через що для всіх став предивним і чесним. Так-бо як старий чоловік, маючи звички юного, стає посміховиськом для всіх, так і юний, маючи звичаї мужа старого, всіма з подивом шанується. Недоречною є в старості юність, чесна ж і красна в юності старість. Був же блаженному стриєм єпископ града того, однойменний йому, Миколай-бо називався, на його ж честь цьому молодшому Миколаю ім'я дали. Той-бо стрий, бачачи небожа свого, що робив успіхи в доброчинному житті і від світу всіляко відсторонювався, радив батькам його, щоб віддали його на службу Богові. Вони не перечили, щоб дарувати Господеві чадо своє, самі-бо як дар від Нього прийняли, бо написано в давніх книгах про них, що неплідними були і, вже втративши надію на народження дитини, багатьма молитвами, і сльозами, і милостинями від Бога собі цього сина випросили і Тому, Хто дарував його, принести в дар не пожаліли. Прийнявши ж юного старця, що мав сивину мудрости і вік старости життя непорочного, єпископ вивів його у священичих чинах на пресвітерство. Коли ж його хіротонізував, звернувся до людей, що в церкві були; сам, наповнившись Духа Святого, пророкував, говорячи: 'Це, брати, нове бачу сонце, що краєм землі сходить і печальним милостиву втіху несе. О блаженне же стадо, що мати собі цього пастиря сподобилося! Він-бо добре випасе заблукалі душі і на пасовиську благочестя вигодує їх, і помічником швидким для тих, хто в біді виявиться'. Це ж пророцтво потім і насправді збулося, як наступна явить повість. Прийнявши на себе пресвітерський сан, святий Миколай труди до трудів докладав, у чуванні, і в пості, і в безупинній молитві перебуваючи, і безплотних V смертному своєму тілі наслідувати намагався. Так, як ангел, жив, день за днем душевною добротою більше процвітав і видавався церковного правління достойним. У той час стрий його, єпископ Миколай, захотів іти в Палестину, щоб там місцям святим поклонитися, отож поручив все господарство церковне небожеві своєму, цьому єрею Божому, святому Миколаю. Той-бо, місце иншого займаючи, про церковне господарство всіляко піклувався, так, як і сам єпископ, стрий його. Тоді батьки його, життя тимчасове покинувши, до вічного життя переселилися, святий же Миколай, спадкоємцем маєтку їхнього бувши, роздав його потребуючим. Не дивився на швидкоплинне багатство ані про примноження його не турбувався, але всіх мирських бажань відрікся, намагаючись одному Богові всім серцем посвятитися, до Нього ж і говорив: 'До Тебе, Господи, підношу душу мою, навчи мене творити волю Твою, бо Ти є Бог мій. На Тебе покладаюся з утроби, з лона матері моєї Богом моїм Ти є'. І була рука його розпростерта до потребуючих, як ріка многоводна, що тече потужними струменями. Щоб його пребагаті милості краще можна було збагнути, одна з багатьох милосердних його справ була така. Був один муж в граді тому зі славних і багатих, що потім дуже зубожів, безславний і бідний став, бо віку цього життя непостійне є. Мав же муж той три доньки, з лиця дуже гарні. І коли вже всього потрібного забракло йому, що зовсім не мав ні їжі, ні одежі, надумав доньок своїх на шлюб нечестивий віддати і дім свій розпусним зробити, через велику свою убогість, щоб звідти прибутки мати, собі ж і отроковицям придбати одяг та їжу. О горе, в які ганебні думки заганяє злиденність остання! Так-бо той муж у лукавих помислах роздумував і в діло ж намір свій поганий окаянно впровадити хотів. Добрий Бог, не хочучи в загибелі єство людське бачити, але до бід наших чоловіколюбно схиляючись, вклав благість в серце угодникові своєму святому єрею Миколаю і до мужа, що гинув душею, таємним натхненням на допомогу його відіслав, того, що в убогості, утішаючи і від падіння гріховного застерігаючи, бо про останню мужа того злиденність святий Миколай чув і, про злі його помисли Божим одкровенням дізнавшись, зжалився вельми над ним і благодійною своєю рукою від убогости і гріха його з доньками, як із вогню, викрасти замислив. Проте не захотів відкрито прийти до мужа і про благодійність свою йому розповісти, але таємно щедру йому милостиню подати задумав. Це ж із двох причин: щоб і самому марної людської слави уникнути, розумів-бо сказане в Євангелії: 'Почуйте: не чиніть милостиню вашу привселюдно', і щоб того мужа, що був колись багатим, але у бідність велику прийшов, не посоромити. Бачив-бо, як то тяжко жити тому, хто з багатства і слави у бідність впав, бо соромиться його душа, відтворюючи в пам'яті попереднє благополуччя. Через те незвичне зробити замислив, за словами Христовими: 'щоб не знала ліва, що робить права'. Настільки-бо втікав від людської слави, що і від того самого, якому чинив добро, намагався себе утаїти. Великий-бо клунок золота взявши, опівночі до дому мужа того прийшов і через одне віконце в дім йому вкинув — сам швидко у свій дім повернувся. Зранку ж, вставши і клунок знайшовши, чоловік розв'язав його і, золото побачивши, настрашився і думав, що йому ввижається: боявся, що це золото видиме обманом виявиться, бо такого благодійника нізвідки не чекав. Тому ж, кінчиками пальців золото обертаючи, дивився вивчаючи і, побачивши, що справді так є, утішився і дивувався, і гарячі від радости пролив сльози. Багато ж роздумував собі, хто б то міг йому це добро зробити, і, не здогадуючись, Божому промислові те зарахував, безперестанно Йому дякуючи, хвалу підносячи Господеві, що про всіх піклується. І так одну з доньок своїх, найстаршу, зразу заміж віддав, дане ж золото, якого було достатньо, на віно їй дав. З того дізнався дивний Миколай, що по волі його зробив муж той, приємно йому було. І знову був готовий і другій доньці його таку ж вчинити милість, намагаючись дівицю законним шлюбом вберегти від гріха беззаконного. Другий-бо, рівний попередньому, клунок золота приготувавши, вночі таємно від всіх у дім старцевий через те ж вкинув віконце. Зранку ж убогий чоловік, вставши, знайшов знову золото, подібне першому, і також почав і тому дивуватися, і на землю ниць впав, гарячими сльозами обливаючись, говорив: 'Боже і Подателю милости, і Будівничий нашого спасіння, що спершу викупив мене кров'ю Своєю, нині ж дім мій з дітьми від сітей чужих викуповуєш золотом, Сам покажи мені того, хто служить милосердному Твоєму бажанню і людинолюбній Твоїй благості. Покажи мені того земного Ангела, що береже нас від гріховної загибелі, хай знаємо, хто це такий, що від принизливої нам убогости рятує і від злих зумисних намірів вибавляє. Це-бо по милості Твоїй, Господи, таємно щедрою угодника якогось Твого рукою мені вчинене, і другу доньку по закону мужеви віддам і так уникну ловлення диявола, що хоче нечестивим прибутком помножити велику, о горе, мені згубу'. Тоді муж той, молившись Господеві, дякуючи Йому за благостиню, вчинив шлюб і другій своїй доньці, покладаючись в тому на Бога і щиру на Нього надію поклавши, що і про третю доньку його подбає і чоловіка їй любого законом мати подасть, пославши йому знову достатньо на ту потребу золота таємною добродійною рукою. Ще ж до того не спав вночі, стеріг, щоби змогти благодійника свого почути і бачити його сподобитися, щоби дізнатися, хто і звідки приносить йому золото. І тут за короткий час очікуване зближається: прийшов-бо і втретє Христовий угодник Миколай тихою ходою і на тому, що завжди, місці будучи, такий же вузол золота знову через те ж віконце вкинув і швидко додому повернувся. Батько ж дівчат, почувши, що золото вкинене у вікно, як міг, біг за тим, хто приходив. Наздогнавши ж і впізнавши, хто є, — не був невідомим святий через добродійність свою і знатність роду, — впав до ніг його, цілуючи їх, ізбавителем його називаючи, і помічником, і спасителем душ, що в останню вже погибель зійшли. 'Це-бо, — каже, — завдяки твоїм щедротам підняв мене великий в милості Господь. Давно загинув би я — окаянний батько з доньками — дощем вогню содомського, горе мені! І ось нині тобою врятовані і від гіркого падіння гріховного визволені'. Та й багато що зі сльозами говорив до святого. Той же ледве підвів його на ноги і клятвами душу того закляв, щоб ніколи в житті своєму нікому не розповідав про те, що трапилося. Ще багато на користь чоловікові тому мовивши, святий відпустив його у дім свій. Ось із багатьох його діл милосердних одне розповіли, щоб звідси стало відомо, який був до убогих милостивий. І якщо б про милосердя його по одному розповідати, які щедроти потребуючим явив, скількох спраглих напоїв, і нагих одягнув, і скількох із боргів викупив, то не вистачило б часу розповісти. По цьому преподобний отець Миколай вирішив йти в Палестину, і там святі місця побачити, і поклонитися їм, де ж Господь Бог наш Ісус Христос пречистими Своїми плотськими ходив ногами. Коли-бо кораблеплавці плили напроти Єгипту, нічого ж не знаючи про те, що їм має бути, Святий Миколай, пливши з ними, передбачив, що має бути шторм, і буря, і зіткнення вітрів лютих. І про те передрікши їм, казав, що самого бачив лукавого ворога, що вліз до корабля і його з людьми на глибину занурити хотів. І зразу в той час раптова якась найшла смута, потемніла хмара, була буря сильна і збурення моря велике. Ті, що плили, дуже злякалися загрози смерти і просили святого Отця Миколая, щоб допоміг їм, бо гірко в безодні потерпали і від біди, що мала статися, рятунку не сподівалися. 'Якщо ти, святче Божий, не поможеш нам молитвами своїми до Бога, то зараз погрузнемо в безодні цій і загинемо'. Він же їм дерзати звелів, на Бога ж надію покласти і швидкого визволення безсумнівно сподіватися — сам почав ревно молитися до Господа. І зразу упокорилося море, і в тишу велику залягло, і все печальне в радість перетворилося. Богові ж і Його угоднику святому отцю Миколаю всі вдячність підносили і двом речам дивувалися: пророкуванню шторму і розрішенню суму. Коли це було, хтось із кораблеплавців вгору щогли виліз, так, як звичайно задля якоїсь потреби: і коли вже звідти злізти хотів, посовгнувся, згори впав посеред корабля і забився на смерть, бездушно лежав. Святий же Миколай, ще до кликання на допомогу готовий, молитвою воскресив його і не мертвим, а сном обійнятим його зробив і живим плавцям віддав. Після цього, вітрила всі розкривши і зручний вітер маючи, добре плили і тихо до берега олександрійського пристали. Там же угодник Божий святий Миколай багато хворих зцілив і бісів з людей вигнав, і скорбних утішив, відтак знову дорозі в Палестину мав намір віддатися. І досягнув святого граду Єрусалиму, зійшов на Голготу, де ж Христос Бог спасіння вчинив людському роду, на хресті пречисті Свої простягши руки. Там гарячі виливав молитви із серця, що горіло любов'ю, вдячність посилаючи Спасителеві нашому. Обійшов же і всі святі місця, всюди достойно поклоняючись. І коли вночі хотів увійти до святої церкви на молитву, двері церковні, що були замкнені, самі відчинилися, даючи вхід безперешкодний для нього, йому ж і небесні ворота були відчинені. Затримався ж у Єрусалимі досить часу, готуючись іти в пустелю, але якимось божественним згори голосом був повідомлений, щоб на батьківщину свою повернувся. Все-бо на користь нашу влаштовує Бог: не хотів, щоб той світильник під сподом був пустельним, його ж приготував на свічник Ликійської митрополії. Знайшов-бо корабель, домовився з кораблеплавцями, щоб на батьківщину йому плисти. Вони ж лукаве діло зробити замислили — скерувати плавання в иншу країну, не Ликійську. Коли ж сів на корабель і від берега пустився, побачив святий Миколай, що не на батьківщину його корабель пливе; скоро до ніг корабельників припавши, просив їх, щоб спрямували шлях в Ликію. Ті ж, на нього не зважаючи, в намірену собі країну пливли, не знаючи, що Бог свого угодника в печалі не залишить. І тут якась буря, дихнувши супротивно, корабель в инший бік повернула і в Ликію швидко погнала, тим злим кораблеплавцям неминучою загрожуючи бідою. І так Миколай святий, Божою силою морем несений, до батьківщини своєї причалив. Незлобливий, він нічого поганого тим підступним ворогам не вчинив, ані гніву не виказав, ані якогось ненависного слова не вимовив, але з благословенням у свою країну їх відпустив. Сам же прийшов до монастиря, якого же стрий його, єпископ Патарський створив і святим Сіоном назвав; і там святий Миколай всім братам вельми бажаним виявився: з любов'ю-бо великою його, як ангела Божого, прийняли, насолоджувалися богонатхненними словами його і користали з рівноапостольного його життя, і наслідували добрих звичаїв — ними ж прикрасив Бог вірного раба свого. У тому монастирі святий Миколай усамітнене для себе життя і найзручніше для богомислення місце, як пристань тиху, знайшов, решту часу життя свого провести, не виходячи, сподівався. Бог же инакшу путь йому вказував, не благоволіючи, щоб той багатий всіма доброчинствами скарб, якими ж світ збагатитися мав, схований був, ніби на полі в землю закопаний, в осібному монастирі в малій келії замкнений, але хай для всіх явним буде, і тими духовними скарбами хай здійснюється духовна купівля, що багато душ придбає. Одного разу святий, стоявши на молитві, почув голос зверху: 'Миколаю, в народний подвиг увійди, якщо хочеш мати від мене вінець'. Цей голос почувши, Миколай злякався і думав, чого хоче голос той, чого від нього чекає. І знову чув голос, що говорив: 'Миколаю, не та це нива, на якій маєш мені принести той плід, на який чекаю, але до людей обернися, щоб прославилося у тобі ім'я моє'. Тоді Миколай святий зрозумів, що Божа воля — залишити самотність і піти послужити людському спасінню. Думав-бо, куди має податися: чи на батьківщину свою, в місто Патар, до знайомих, чи деінде. І надумав, боячися суєти між знайомими і людської уникаючи слави, в инший град піти, де б ніхто його не знав. У тій же Ликійській землі є град преславний, що називається Мири, всієї Ликії митрополія. У той-бо град святий Миколай, Божим промислом ведений, прийшов, і ніхто ж його там не знав. Був же як один з убогих, не мав де голови прихилити, лише перебивався в домі Господньому, єдине маючи пристанище — Бога. Тим часом переставився архиєрей граду того Іван, усієї країни Ликійської Архиєпископ і Першопрестольник. І зібралися всі єпископи тої країни в Мирах, щоби вибрати на той престол достойного мужа. Різні-бо мужі, чесні і благорозумні, на те іменувалися і вибиралися, і незгода була велика. Отож деякі, ревністю божественною спонукані, вирішили, що не людського вибору то справа, а Божого укладу, і належить за те молитися, щоб Сам Господь явив, хто достойний такий сан прийняти і пастирем всієї Ликії бути. Усі-бо, доброї тої ради послухавши, вдалися до ревної молитви і посту. Господь же волю тих, що бояться Його, творячи і молитву їхню слухаючи, одному з них — єпископу найстаршому — своє благовоління відкрив таке. Коли той стояв на молитві, явився ясний муж і звелів йому, щоб при дверях церковних вночі прийти і стати, і спостерігати, хто швидше за всіх до церкви увійде. 'Той є, — каже, — моїм спонуканий Духом. І, прийнявши того чесно, архиєпископом поставте, ім'я ж мужеві тому Миколай'. Таке божественне видіння бачивши і наказане у видінні чуючи, єпископ иншим єпископам повідомив. Вони ж, чувши те, взялися за молитву трудолюбно. Той єпископ, що бачив одкровення, став на місці, де у видінні йому було наказано, і чекав пришестя бажаного мужа. Коли ж був час утрені, святий Миколай, Духом ведений, швидше від усіх до церкви прийшов: мав-бо звичай опівночі на молитву ставати і на початок, випереджаючи всіх, до церкви на ранішні приходити співи. Коли ж зайшов до притвору, озвався до нього єпископ, що видіння того сподобився, і каже йому: 'Як, о дитино, називаєшся?' Він же мовчав. Цей же наполегливо допитувався його, а святий покірно і тихо йому відповідав: 'Миколай називаюся, владико, раб святости твоєї'. Божественний же той муж, коли покірні ці і смиренні слова почув, то зрозумів не з імени, передреченого йому у видінні, що Миколай називається, а зі смирення, як тихо і покірно відповів. І впізнав, що той є, про кого ж благоволить Бог, бути йому первопрестольником Миреиської Церкви. Не був же несвідомий, на кого дивиться Господь: 'на покірного [Писання говорить], і мовчазного, і смиренного серцем'. І втішився дуже, ніби ж якийсь таємний отримав скарб. І зразу взяв його за руку, говорячи: 'Іди за мною, дитино'. І привів чесно до єпископів. Вони ж, сповнившись божественної насолоди і духовної втіхи через віднайдення мужа, Богом вказаного, посеред церкви його привели. Слава ж про це кругом розійшлася, збіглося, швидше від крилатих, багато люду незчисленного. Єпископ же, що бачив видіння, велегласно до всіх промовив: 'Прийміть, брати, свого пастиря, його ж вам помазав Дух Святий і йому ж душами вашими правління здійснювати поручив, його ж не людське зібрання, але Божий суд поставив. Ось нині маємо того, кого бажали і кого шукали, нині знайшли і прийняли. Він добре нас пастиме і наставлятиме, не покиньмо надії, щоб добре стати перед Богом в день явлення Його і одкровення.' Багато ж людей підносили вдячність Богові і невимовно веселилися, а святий Миколай відмовлявся той сан прийняти, не терплячи хвали людської. Проте всім священним і мирським собором впрошений був і, не хотівши, на архирейський престол зійшов, бо й видінням Божим про це повідомлений був, яке бачив перед смертю архиєпископською, про що святий Методій, патріярх Царгородський, пише таке: 'Одної ночі святий Миколай бачив Спасителя нашого у славі, що стояв біля нього і книгу йому Євангельську, золотом і маргаритами прикрашену, подавав. З иншого ж боку святу побачив Богородицю, що клала йому на плечі омофор святительський. І після видіння того минуло кілька днів, і переставився Іван, архиєпископ Мирейський. Миколай того граду архиєпископом поставлений був'. Те видіння пам'ятаючи і благовоління Боже ясно бачачи, ще ж і соборного прошення не зневажаючи, святий Миколай прийняв паству. Священний же собор єпископів із клириками все, що до освячення належало, над ним здійснивши, свято радісне творили, тішачись богоданим своїм пастирем, святителем Христовим Миколаєм. Так Божа Церква прийняла собі світлого світильника, не в куті поставленого ані під сподом не схованого, але на достойному його місці поставленого, на свічнику архиєрейства і пастирства, на ньому ж світло сіяло, справедливо утверджуючи слово істини і всі благочестиві заповіді, здорово думаючи і навчаючи. На початку пастирства свого, говорив сам до себе угодник Божий таке: 'О Миколаю! Цей сан і це місце потребує инших звичок, тепер вже не для себе, але для инших живеш'. Хотів же овець своїх навчити добродійности, свого добродійного життя не криючи вже, як спершу. Бо раніше тільки Бог знав, як провадив життя своє, працюючи для Нього тайно, на архиєрействі же всім було відкрите перебування його, не заради марнославства перед людьми нескрите, але задля користи і примноження Божої Слави, щоб сповнилося сказане в Євангелії: 'Так хай засвітиться світло ваше перед людьми, щоб побачили ваші добрі діла і прославляли Отця вашого, що на Небесах'. Усіх добрих діл був дзеркалом для стада свого й образом для вірних [за Апостолом ] — словом, життям, любов'ю, духом, вірою і чистотою. Вдачею був лагідний і незлобливий, духом смиренний і всілякої зверхности сторонився. Одяг його був простий, їжа пісна, її ж повсякчас лише раз на день куштував, і то ввечері. Увесь день вправлявся в належних сану його ділах, вислуховуючи потреби тих, хто до нього приходив, і двері дому його для всіх були відчинені, бо добрий був до всіх і благоприступний, сиротам батько, убогим милостивий податель, утішитель для тих, хто плаче, помічник ображеним і всім великий добродійник. На допомогу ж у пастирських трудах своїх до церковного правління знайшов двох радників, добродійних і благорозумних, пресвітерським саном вшанованих, — Павла Родійського і Теодора Аскалопита, мужів, усім грекам знаних. І так пас добре повірене йому словесних овець Христових стадо. Заздрісне ж око лукавого змія, — він ніколи не припиняє нападати на Божих рабів; не терплячи бачити квітучого в людях благочестя, почав гоніння на Церкву Христову через нечестивих царів римських — Діоклитіяна і Максиміяна. Від них же вийшов тоді наказ, щоб усі вірні відреклися Христа і поклонилися ідолам: тих, хто не покориться ж, хай змушують путами, і в'язницями, і важкими муками, врешті, насильницькою смертю хай будуть покарані. Така згубна буря і Мирейського граду досягла скоро, донесена шанувальниками темного нечестя. Блаженний же Миколай в граді тому старійшиною був всім християнам, вільному народові проповідуючи Христове благочестя, і за Христа постраждати готовий був — через те взятий був нечестивими катами і в темницю посаджений з багатьма християнами. У ній же часу немало пробувши, багато зла витерпів, голод, і спрагу, і тісноту терплячи в'язничну. Співув'язнених же своїх годував словом Божим, напоював солодкими благочестя водами, повертаючи в них віру в Христа Бога і на непорушній основі ноги їхні ставлячи й утверджуючи у вірі Христовій міцними бути і вперто за істину терпіти. Тоді знову свобода християнам дарувалася, і, як сонце по темних хмарах, благочестя засяяло, ніби якась тиха прохолода після бурі прийшла: чоловіколюбно-бо Христос на свій спадок подивився, знищив нечестивих владу, викинув із царства Діоклитіяна і Максиміяна і разом з ними тих, що еллінству служили, забрав ізсередини. І відновив людям своїм силу спасіння явленням Хреста великому цареві Константину, йому ж Римську вручив державу. Він же, єдиного Бога пізнавши і надію на нього поклавши, переміг всіх противників силою Хреста святого. І тих, що раніше царювали, суєтну надію стратив, зруйнувати звелів ідольські храми, християнські ж церкви звести. Тих, що були замкнені у в'язницях через Христа, на свободу випустив і великими їх похвалами, як хоробрих воїнів, вшанував, і повернулися ісповідники Христові кожен на свою батьківщину. Тоді і Мирейський град знову прийняв пастиря свого, цього великого архиєрея Миколая, мученика волею і безкровного вінценосця. Він же, благодать Божу в собі маючи, за звичаєм своїм зцілював страждання і недуги людські — не лише самих вірних, а й невірних. Через велику Божу благодать, що в ньому була, багато чим прославився і здивував, і вельми всіма люблений був. Світився-бо сердечною чистотою і, всіма дарами Божими наділений, працював для Господа свого в преподобності і правді. Було ж тоді ще ідольських капищ багато, до них же люди нечестиві бісівською схилялися любов'ю, і немало загинуло і з Мирейського граду людей. Божественний же Архиєрей ревністю до Бога розпалився, всі ті місця пройшов, капища ідольські руйнуючи і в прах перетворюючи, стадо ж своє очищуючи від скверни бісівської. Так святий Миколай, з духами лукавими воюючи, прийшов і на Артемідине капище, що було вельми прикрашене і превелике, — солодке мешкання бісам. На них же більше святий розлютився, ніж на нечистий храм той, його ж і зруйнував до основи, високу споруду із землею зрівняв, а той, що в землі, фундамент розкидав у повітрі. Лукаві ж духи, ніяк не мігши стерпіти приходу святого, плачевні випускали голоси, страшно верещали і втікали переможені, і зі своїх місць вигнані були зброєю молитов непереможного Воїна Христового Святителя Миколая. Після цього благовірний цар Константан, хотівши утвердити віру в Христа Бога, звелів Собору Вселенському бути у граді Нікеї. Там же святі отці, зібравшись, благочестя відкрито проповідували, Арієву ж єресь і самого з нею зломудрого і сіючого кукіль єретика прокляттю передали. Рівночесно ж із завжди сутнім Отцем Сина проповідували, що мир святій божественній апостольській Церкві дав. Тоді і цей чудотворець Миколай, на тому ж Соборі один із трьохсот вісімдесяти святих отців був, доблесно став проти Арієвого злослів'я, і разом зі святими отцями догми православної віри утвердив, і всім дотримуватися віддав. Розповідає ж про нього Іван, монах студитський, що Миколай божественною ревністю, як другий Ілля, розпалився, під час Собору наважився Арія не лише словом, але й ділом осоромити, ударивши його в щоку, чим святі отці обурилися і за те діло, що посмів зробити, забрали в нього архиєрейську відзнаку. Господь же наш Ісус Христос і преблагословенна його Мати, згори на подвиг святого Миколая дивлячись, в ділі, що насмілився вчинити, благоволили і ревність його божественну похвалили, бо таке ж видіння, як і він сам перед поставленням своїм на архиєрейство бачив, дехто з достойніших святих отців бачив: з одного боку від нього — Христа Господа з Євангелієм, з другого ж — із омофором Пречисту Діву Богородицю, що відняте в нього повертали й подавали. І пізнавши, що угодне Богові те його дерзновення, отці мовчали і як великого Божого угодника вельми шанували. Коли ж повернувся зі Собору святий Миколай до свого стада, прийшов, несучи із замиренням благословення, і здорове учення медоточивими устами всенародному подав зібранню. Нездорове й чуже біля самого кореня відтяв, озлоблених і неспівчутливих, що в злості зістарилися, єретиків викрив, від Христового стада відігнав. Так, як мудрий землероб на току і точилі все, що є, очищує, і краще відбирає, кукіль же витрясає, так благорозумний току Христового робітник святий Миколай добрими плодами наповнював духовну житницю, кукіль же примарної неправди єретичної розвіюючи і від пшениці Господньої далеко відмітаючи, через що і Церква свята називає його лопатою, що розвіває Арієве кукільне вчення. І був направду світлом світу і сіллю землі, бо й життя його було світлим, і слово його сіллю премудрости розчинене. Вельми піклуючись про стадо своє у всіх потребах, траплялося, що цей добрий пастир не лише духовною поживою їх годував, але й тілесну добував їжу. Одного-бо разу, коли був немалий голод і в Мирейському граді бракувало всілякої їжі, і багато людей терпіло скруту, архиєрей Божий над людьми убогими, що з голоду гинули, змилосердився: одному купцеві, що, в Італії бувши, корабель зерном наповнив і хотів в иншу країну плисти, явився уночі уві сні і, давши йому три золоті завдатку, звелів у Мирейський град плисти і там зерно за ціну віддати. Збудившись зо сну і знайшовши три золоті в руці, купець настрашився і здивувався такому сну, що чудо уречевлене явив. Через таке-бо чудо купець не посмів не послухати наказане зробити, але прибув в Мирейський град і збіжжя тим, що в ньому були, розпродав, не таючи і явлення Миколая, що уві сні було. Міщани ж, таку втіху від голоду отримавши і повідане чуючи, славу і дяку Богові підносили і великого архиєрея Миколая чудодивного, годувальника сзого, прославляли. Тим часом заворушення почалося у Великій Фриґії — чувши про те, цар Константин послав трьох воєвод з їхніми воїнами вгамувати те заворушення, тишу встановити. Імена ж воєвод Непотіян, Урс та Єрпиліон. Вони ж із великим поспіхом відплили від Константинограда, прийшли в одну із пристаней Ликійської єпархії, що Андріятським берегом називається, де був град. А тому, що не могли плисти неспокійним морем, тиші в пристані тій чекали; тоді деякі з тих воїнів, що були з ними, з кораблів посходили, щоб купити потрібне, і забирали чуже примусом, як зазвичай воїни. Часто ж те робили, чим роздратували тамтешніх мешканців. Через те були сварки і поговір, і війна з обох боків насувалася на місці, що звалося Плакомата. Дізнавшись же про те, святий Миколай не полінувався сам дійти до берега того граду, щоб примирити міжусобицю. І зразу весь град із воєводами, про прихід його почувши, вийшов назустріч і поклонився йому. Спитав же святий воєвод, куди і звідки йдуть. Вони відповіли, що цар послав їх у Фриґію погамувати там заворушення. Святий же умовляв їх у послусі тримати своїх воїнів, щоб не робили людям пакости. Тоді, взявши до граду воєвод, люб'язно пригостив їх. Вони ж, воїнів покаравши, бунт вгамували і благословення від святого сподобилися. Коли це відбувалося, прийшли з Мир одні міщани, зажурені і заплакані, і, припавши до ніг святого, допомоги для скривджених просили, розповідаючи зі сльозами, що, коли його не було, ігемон Євстафіи через заздрісних злих людей, підкуп у руки взявши, трьох мужів з того граду, в нічому не винних, на смерть засудив, через що весь град журиться і плаче і 'твого, казали, чекає повернення, Владико. Якби ти був вдома, то не посмів би ігемон такий неправедний вчинити суд'. Це чуючи, Божий архиєрей засумував душею і, взявши зі собою воєводу, зразу рушив у дорогу. Бувши ж на місці, що називається Лев, зустрів одних людей, що йшли, і спитав їх, чи знають вони що про трьох мужів, на смерть засуджених. Вони ж кажуть йому. 'Залишили їх на рициновому і полюксовому полі, на страту волочених'. Тоді святий Миколай поспішив на те місце, намагаючись засуджених на смерть випередити. І, досягнувши місця, бачив багатьох людей, що перед ним стояли, і трьох засуджених мужів, що назад руки зв'язані мали і лиця закриті, вже до землі схилені; і бачив оголені мечі націлені, до смертельної страти готові. Ката ж бачив, що вже витягнув на те меч, лютий же і негарний образ суворости являючи: і було для всіх жахливе і плачевне видовище. Тоді святитель Христовий, із лагідністю лють змішавши, вільно серед людей зайшов. І, меч із руки воїна вихопивши, кинув на землю, ніскільки ж не вжахнувшись і не злякавшись, і мужів від пут звільнив, все те з великою впевненістю роблячи, і ніхто не боронив йому, тому що слово його було владне і діло його з божественною силою: був-бо великий перед Богом і всіма людьми. Врятовані ж від усічення три мужі, бачивши, що їх несподівано з воріт смертних до життя повернули, гарячими з радости сльозами обливалися і благодушно кричали, і всі, що там зібралися, вдячно відкликалися. Прийшов же туди й ігемон Євстафій, але угодник Божий, побачивши його, що наближався, відвернувся і до ніг припадаючого відштовхнув. Розповісти ж про нього цареві і Бога на покарання прикликати обіцяв, і всіма смертними муками йому погрожував за неправедне використання влади. Він же, справедливо викритий і погрозами святого настрашений, зі сльозами просив милости і з усієї душі молився, каючись за неправду свою і шукаючи примирення з великим отцем Миколаєм, провину ж на Симонида і Єндоксія, старійшин градських, поклав. Але неправда не може втаїтися, святий-бо знав про те, що, золотом підкуплений, той на смерть осудив невинних. Весь же народ святому отцеві Миколаю велику вдячність підносив. Тоді заледве Христовий угодник впрошений був простити ігемона, бо й сам вже зі смиренням і сльозами великими сповідував своє, що було, прогрішення, а не иншого когось діло. Вищезгадані же воєводи, що з ним прийшли, бачивши все, що було, дивувалися ревності і благості великого Божого архиєрея. Тоді святих його молитов сподобились і, його благословення за доброго супутника взявши, у Фриґію відійшли, щоб виконати цареве веління. І, там бувши, заворушення добре замиривши і все, що звелів їм цар, здійснивши, з радістю у Візантію повернулися, многохвальну від царя і від всіх бояр почесть прийнявши і таке инше через добру славу свою; у палатах перебували і царської ради удостоїлися. Заздрісні ж очі лукавого серця злих людей, не можучи їх в добрій славі бачити, на злобу і ворогування зрушилися, їм же злу раду склавши, приступили до градського єпарха Євлавія, люто на мужів тих складаючи наклепи і говорячи: 'Не добре радять воєводи ані на добро не обернеться кінець їхньої ради, нові-бо починають речі, що нам у слух ввійшли, і лукаве кують на царя'. Так на них сказавши, золота багато єпархові дали. Він же і цареві у вуха доніс наклеп той. І зразу, чувши, цар звелів без допиту посадити тих трьох воєвод до темниці, щоб уникнути здійснення їхньої таємної злої ради. І були в путах воєводи, не знаючи, через що у в'язницю вкинені, не знали-бо вини своєї. Часу ж мало минуло, забоялися наклепники, що якось викриється брехливий наклеп їхній, і стане явним зло їхнє, і на самих біда обернеться; через те з численними просьбами приступили до єпарха, щоб не залишав довго жити мужам тим, але суд на них смертний після початку першої ради невдовзі хай вчинить. Єпарх же, грошолюбством подавившись, це чувши, обіцянці кінець поклав. Зразу-бо з понурим лицем і зажуреним поглядом до царя прийшов, як злий вісник з'явився. Разом з тим і показати хотів, як вельми про цареве життя турбується і вірно йому підкоряється. І почав всіляко йому лестити, лукавими і хитромудрими словами на гнів проти невинних гніваючи, підштовхуючи і кажучи: 'Ні один з тих, хто сидить у в'язниці, не хоче покаятися, о царю, але в попередному злому намірі перебувають, не перестають злі наміри обдумувати, сплітаючи на тебе зло. Звели-бо, не гаючись, замучити їх, щоб вони не встигли здійснити зло, що на тебе нарадили і не довели до кінця погане своє починання'. Такими словами обурений, цар на смерть невинних засудив. Був же вечір, і на ранок страта їх відклалася. Дізнавшись же про те, в'язничний сторож, який і раніше багато плакав через таку напасть на невинних, прийшов до тих воєвод, таке кажучи: 'Добре мені було б, якби не пізнався з вами, не насолоджувався приємними бесідами і трапезами, ісраще перетерпів би розлуку з вами і менше б уболівав через напасть, що на вас напала, і не прийшла б така журба на душу мою. Зранку-бо один з одним розлучимося, о горе мені, кінцевою і гіркою розлукою. І вже відтоді любого лиця вашого не побачу ані мови вашої не почую: убити-бо вас наказано. Заповідайте, якщо хочете, що про маєток ваш, нині-бо є час, щоб не перешкодила волі вашій смерть' . Коли таке їм із риданням сказав, вони, нічим супроти царя не згрішивши ні смерти пізнати не вартувавши, роздерли ризи свої і волосся страшно рвали, говорячи: 'Який ворог позаздрив на наше життя, чому ж ми маємо, як злодії, прийняти смерть; що зробили, смерти гідне?' І прикликали поіменно своїх родичів же і знайомих, і у свідки брали Бога, бо нічого злого не вчинили, і плакали гірко. Один з них, Непотіян, згадав про святого Миколая, який в Мирах, перед тими трьома мужами поставши, скоро помічником прославлений був і добрим заступником, врятував їх від смерти. Про те розмовляли один з одним, молилися, кажучи таке: 'Боже Миколаєвий, що врятував перед тим трьох мужів від неправедної смерти, зглянься нині і над нами, бо нема нам серед людей помічника, це-бо охопила нас біда велика, і нема кому врятувати від напасти. Це і голос перед відшестям душ наших замовкає, і язик вогнем сердечним згоряє, пересихає, вже і молитви не можемо принести Тобі. Скоро хай охоплять нас щедроти Твої, Господи, і візьми нас із рук тих, що шукають душ наших, завтрашнього-бо дня умертвити нас хочуть, поспіши на допомогу нам, і вибав нас, невинних, від смерти'. Бог же, чуючи молитви тих, що молилися до нього і боялися його, і, як батько дітей, обдаровуючи, послав їм на допомогу святого свого угодника, великого архиєрея Миколая. І тої ночі, коли цар спав, представ цей святитель Христовий, кажучи: 'Як тільки встанеш, відпусти тих трьох воєвод із в'язниці, яких там тримаєш, без вини обмовлені є і несправедливо страждають'. Розповів же йому і всю суть зрозуміло й каже: 'Якщо не послухаєш мене ані не відпустиш їх, війну воздвигну на тебе, як було у Фриґії, і погано загинеш'. Дивувався ж цар із сміливости мужа, думаючи, що вночі несвоєчасно всередину палат посмів увійти, і каже: 'Хто ти є, що такі на нас і на мою державу погрози наносити смієш?' Він же каже: 'Миколай моє ім'я, Мирейської митрополії архиєрей'. Цар же від видіння збентежився і, вставши, думав, що то є. Також і Євлавію-єпарху тої ж ночі, коли спав, святий уві сні явився і також про мужів тих повідомив. Збудився ж Євлавій, настрашився і розмірковував подумки про видіння. До нього ж зразу хтось від царя прийшов, повідомляючи, що цар у сні бачив. Він же скоро пішов до царя, про своє видіння повідомив і про те, що явилося, все розповів. І дивувалися обоє через преславне видіння, що обом однакове було. Звелів же цар відразу воєвод привести із в'язниці і каже їм: 'Які волхвування здійснили, що послали на нас такі сновидіння, вельми-бо лютував і сумував муж, що явився, в ближньому часі навести війну погрожував'. Вони ж нічого не знали, кивками один одного питали, чи хто з них щось знає, але ні один нічого не знав, лише мисленими очима один на одного поглядав. Цар же, це бачачи, на лагідність змінився і каже до них: 'Не бійтеся нічого поганого, кажіть правду'. Вони ж із очима, повними сліз, вельми ридаючи, казали: 'Ми, о царю, волхвування не знаємо, ані на твою державу нічого злого не робили, ані не думали, свідком є нам Всевидяче Око. Якщо ж так не є, але щось лукаве у нас знайдеш, то не роби нам жодної милости, не лише нас трьох, але і весь наш рід не щади. Ми ж від батьків наших навчилися царя шанувати і бути йому вірними понад усе. Тому ж і нині вірно твого здоров'я пильнуємо і поручене нам, як належить санові нашому, міцно бережемо, велінню твоєму з ревністю служимо: у Фриґії заворушення примирили, ворожий напад здолали і свою хоробрість ділами тобі досить довели, як же добре ті, що знають, кажуть. Твоя держава понад почесті для нас дарунок, нині ж люттю на нас озброївся, і судять нас люто, і найгіршого страждання чекаємо. Та як же здається нам, о царю, що наша приязнь до тебе причиною є більшої для нас муки, і замість слави і почестей, на які сподівалися, на смертний страх і осудження ми приречені'. Такими словами цар зворушився і каявся, що наругу вчинив над мужами тими, трепетав-бо перед Судом Божим і багряниці царської соромився, що, иншим закон встановлюючи, сам беззаконні суди чинити збирався. І тоді милостиво подивився на них і лагідно говорив до них. Вони ж, зворушено дивлячись на царя, раптом побачили подобу святого Миколая, що сидів із царем, помахом же прощення і милосердя їм обіцяючи. Цього ж ніхто инший не бачив, тільки три воєводи ті. Тоді вони, насмілившись, велегласно сказали: 'Боже Миколаїв, що визволив трьох мужів у Мирах колись від неправедної смерти, візьми і нас, рабів твоїх, з теперішньої біди цеї'. Схопився ж цар за слово і каже: 'Хто цей Миколай, котрий мужів спас, кажіть, щоб було мені це відомо'. Непотіян же все по порядку розповів йому. Тоді цар святого Миколая, великого угодника Божого, пізнав, сміливості ж його і за ображених великій ревності дивувався, звільнив воєвод тих, кажучи: 'Не я вам дарую життя, але Миколай, великий Господній служитель, що його ви на допомогу призиваєте. Ідіть-бо до нього і вдячність віддайте. Скажіть же і від мене йому: 'Те, що ти велів, зробив, не гнівайся на мене, Христовий угоднику'. Це сказавши, Євангеліє золоте і кадило золоте, чистим камінням викладене, і свічники два вручив їм, звелів те віддати Мирейській Церкві. І так троє тих воєвод, преславне отримавши спасіння, зразу віддалися дорозі і радісно до святого дійшли, і весело Його бачили, і велику вдячність воздали тому, хто зробив їм таке добродійство, і співали, говорячи: 'Господи, Господи, хто подібний на Тебе, що вибавляєш бідних із рук сильніших ані вбогих же не залишиш без милостині, але і тих з маєтку Свого вдовольниш, і до себе благопоспішно повернемся'. Такі є діла Бога, що звеличує свого угодника, тому, ніби крилата, про нього слава, здійнявшись, всюди розійдеться і все охопить, морську безодню пройде, і по Вселенній рознесеться, і жодного ж місця не залишить, і де ж тільки не буде чути про великі і дивні чуда великого архиєрея Миколая та подаровану йому благодать від Всемогутнього Бога. Якось кораблеплавці з Єгипту плили до краю Ликійського, були у великому штормі й бурі, що й вітрила поскидало і весь корабель об великі хвилі розбився, і вже всі втратили надію на життя. Коли ж згадали великого архиєрея Миколая, його ж не бачили ніколи, лише про нього чули, що швидкий помічник є всім, хто призиває його в біді, у молитві до нього звернулися і на допомогу його кликали. Святий же зразу їм явився і в корабель зайшов, говорячи: 'Це кликали мене і я прийшов допомогти вам, не бійтеся-бо'. І, взявши весло, здавалося, ніби керував кораблем. Тоді заборонив вітрам і морю, як же і Господь наш колись, що звелів: 'Віруй у Мене, в діла, що зроблю'. І він зробив. Так вірний раб Господній морю і вітрам звелів, і слухняні йому були. Кораблеплавці ж після того, тихим вітром несені, до Мирейського граду пристали і вийшли з корабля, в град ішли, хотівши бачити того, хто врятував їх від біди. Побачивши ж його, коли йшов до церкви, впізнали благодійника свого і, припавши до ніг його, віддавали йому вдячність. Дивний же Миколай не лише від тілесної біди і смерти їх вибавив, але й про душевне їхнє спасіння потурбувався: ясновидець-бо, він духовними очима добачив у них нечистоту любодіяння, яка людину далеко від Бога відкидає і від заповідей його відводить, і каже до них: 'Нарозумте себе, прошу вас, о діти, нарозумте і серця ваші, і помисли на добровгідність Богові виправте, бо якщо від багатьох людей можемо втаїтися, здаємося добрими, то від Бога нічого не втаїться. Для цього намагайтеся душевну святиню і тілесну чистоту зі всілякою ревністю берегти. 'Ви — храм Божий', — як каже Павло, божественний апостол. — А якщо хто Божий Храм зруйнує, того зруйнує Бог'. Так мужів тих душекорисними настановивши словами, відпустив їх з миром. Мав-бо блаженний вдачу, як дітолюбний батько, погляд же ангела Божого, благодаттю божественною сяяв. Сходив з лиця його, як із Мойсеевого, якийсь пресвітлий промінь. Від бачення ж його велика користь була тим, що дивилися на нього, бо якщо хто якимось стражданням чи печаллю душевною обтяжений був і лише подивився на святого, зразу достатню знаходив печалі своїй втіху. Або якщо хто побесідував з ним, все мінялся на добре. Не лише з вірних, але і від невірних, якщо траплялося кому від солодкого того медоточивого язика що почути, зворушувалися і на спасенну наставлялися стезю: вирощену змолоду невір'я злість відкидали, приймали ж у серце праведне слово істини. Пожив же великий угодник Божий років досить, серед Мирейського граду божественними добротами сіяючи, за Божественним Писанням: як зірка ранкова посеред хмар, і як місяць повний удень, і як Сонце, що сяє на Церкву Бога Великого, і як лілея при витоку води, і як дорогоцінне миро всіх овіваючи. У глибокій старості, сповнений днів багатьох, борг спільної природи людської віддав, трохи спершу тілом похворівши, добре тимчасове закінчив життя і на життя без старости блаженне з радістю і псалмоспівом перейшов у супроводі святих ангелів та святих, що ликом зустрічали святого. Тіло ж його чесне єпископи з клириками, і ченці, і люди, що їх незчисленна кількість зібралася зі всіх градів всієї тої Ликійської землі, поклали чесно в соборній Мирейської митрополії церкві, грудня-місяця в 6-ий день. І здійснювалося багато чуд від святих мощей угодника Божого, миро-бо благовонне і цілюще мощі його виділяли, ним же помазуючись, хворі здоров'я здобували. Через те з кінця землі прибував люд до гробу його, хворобам своїм зцілення шукаючи, і не залишалися без того, що шукали, всілякі-бо недуги святим тим миром зцілювалися, не лише тілесні, але й душевні. І духи лукаві проганяв, на них-бо не лише за життя свого, але й по переставленні озброївся і перемагав їх, і нині перемагає. Колись богобоязливі мужі з гирла ріки, що Танаїс називається, чуючи про мироточиві і цілющі мощі святителя Христового Миколая, які були в Мирах, граді Ликійському, вирішили піти морем туди, щоб поклонитися. І, наповнивши корабель пшеницею, відплисти хотіли. Лукавий же біс, який в капищі Артеміди раніше жив і його ж святий Миколай звідти вигнав, капище зруйнувавши, відчув, що корабель той хоче плисти до Великого Отця, гніваючись же на святого за зруйнування капища і за своє звідти вигнання, всією силою своєю помсту віддати намагався. Замислив мужів тих завернути з наміреного шляху і позбавити їх святині, пакість і перешкоду зробивши бажанню їхньому. Перетворився-бо на жінку, і посуд якийсь, повний єлею, несучи, метався і говорив до мужів тих: 'Оце хотіла б нести до гробу святого, та боюся плавання дуже, неможливо-бо є немічній і на шлунок хворій жінці зважитися на таку глибину. Через те прошу вас, посуд цей взявши, донесіть до гробу і вилийте єлей у світильник святого'. Таке говорячи, лукавий посуд боголюбцям в руки дав. Не відомо ж, з якими бісівськими чарами змішаний був єлей той, лише відомо, що шкідливий і згубний для тих, що пливуть. Ті ж, не відаючи лукавого чину, послухали проханого і посуд той із бісівським єлеєм взяли. І, пустившись берега, плили день той добре. Зранку ж звіявся вітер північний, і почалося важке плавання їхнє і вдень, і вночі. Багато ж днів у невдалому плаванні бідували, мучилися довгим збуренням і думали назад повернутися. І вже корабель у свій край повертали, аж явився їм святий Миколай, плив проти них в малій лодії і говорив: 'Куди ідете, о мужі? Через що дорогу покидаєте, назад повертаєтеся, у ваших руках є вгамувати бурю і влаштувати кораблеві дорогу зручну. Бо диявольський то підступ вас відвертає від плавання. Не жінка, а біс дав вам посуд, викиньте-бо його в море, і зразу щасливу дорогу матимете'. Те чуючи, мужі ті взяли бісівський посуд, вкинули його в морську безодню. Коли це сталося, раптом звідти дим чорний і полум'я вийшли, і сморід великий наповнив повітря, море ж розколювалося і крутило води із дна кипінням, клекотання творячи, і краплини були як іскри вогненні; боялися страшно ті, що в кораблі, навіть зі страху не могли кричати. Явлений ж їм помічник, дерзати і не боятися звелівши, упокорив море і тих, що плили, страху позбавив, і дорогу щасливу до Ликії влаштував. Бо відразу холод якийсь добропашний дихнув, повіваючи на них, і доплили щасливо до бажаного града, радіючи. І поклонилися мироточивим мощам швидкого помічника і заступника свого, дякуючи всесильному Богові. Великому ж отцю молебень відправивши, повернулися в землю свою, розповідаючи всім усюди, що трапилося їм по дорозі. Багато ж великих і преславних чуд великий цей угодник Божий здійснив, на землі і на морі тим, що в бідах, помагаючи, від потоплення рятуючи, із глибини морської на дно виносячи, зід полону звільняючи і переносячи в дім, від пут і темниці вибавляючи, від посічення мечем заступаючи і від смерти визволяючи. Багатьом багато подав зцілень: сліпим бачити, кульгавим ходити, глухим чути, німим говорити. Багатьох, в убогості і злиднях останніх страждаючих, збагатив, голодним їжу подав і кожному у кожній потребі готовий помогти, гарячим заступником, і швидким помічником, і захисником виявився. І нині також тим, хто його призиває, допомагає і від бід визволяє. Його ж чудес не можна порахувати ані незручно всі детально описати. Знає великого чудотворця цього Схід і Захід, бачать і всі кінці земні чудотворення його. Хай славиться-бо ним Бог, у Тройці єдиний, Отець, і Син, і Святий Дух. І його святе ім'я устами всіх хай шанується у хвалі навіки. Амінь.  Якщо хто хоче про деякі з превеликих і преславних чудес цього святителя Христового Миколая дізнатися, такі, як: про Василія, сина Агрикового, як його переніс в одну мить від сарацинів, про Христофора ієрея, якого від усічення мечем вибавив; про Стефана, царя Сербського, якому дарував прозріння, та багато инших чуд його, — хай дивиться про них у Пролозі цього ж місяця і числа, і знову місяця травня в 9-ий день — на перенесення чесних його мощей, і в книжечці про чудеса його, в печерській обителі у рік від Різдва Христового 1680-ий виданій.  Місяця грудня в 7-ий день Житіє святого нашого Амвросія, єпископа Медіоланського  Насолоді тезоіменитий, Амвросій святий народився від благородного батька, антипата ґалійської землі, на ім'я Амвросій: той-бо, люблячи сина свого, своїм ім'ям його нарік. Яка ж церкві Христовій від Амвросія святого духовна мала бути насолода, ознаменувалося ще в пелюшках його. Немовлятко-бо він, сповите, надворі якось удень з відкритими устами спав. Раптом рій бджіл, прилетівши, сів на ньому і покрив лице його і уста. І видно було, як бджоли в уста дитинчаті входили і виходили і мед на язик клали. Побачивши те, годувальниця його хотіла відігнати бджоли, боячись, щоб не нашкодити малому, але батько його, дивлячись на те, заборонив їй, хотів бачити, який буде кінець чуду тому. І так помалу знялися бджоли, полетіли вгору, аж поки невидимими стали. Батько ж настрашений був і казав: 'Коли виросте дитинча це, великим кимось серед людей має бути'. Ще-бо в дитинстві раба Свого Господь показував уже, що збудеться свого часу на ньому Писання, яке говорить: 'Щільники медові слова добрі, насолода ж їх зцілення душі'. Бо той бджіл рій образом був майбутніх солодкослівних повчань його і писань, які духовні в людях творитимуть щільники, насолоджуюючи серця людські і підносячи від землі до неба. Коли підріс і був у Римі з матір'ю, вдовою вже, і зі сестрою, що дівство своє Богові обручила, трапилося якось бачити тих, хто цілує правицю святительську. І, бавлячись удома, свою руку домашнім своїм простягав, щоб поцілували, кажучи: 'Цілуйте, бо і я єпископом буду'. Це ж говорив у ньому Дух Святий, передзнаменуючи те, що має бути. Але ті відпихали хлопця, ніби дурниці говорить, не відали в ньому благодаті Божої, що на чин священичий його готувала. Коли ж навчився писати й опанував красномовство ораторське, був ритор славний і у слові сильний, скривджених на суді заступаючи і тим, що в біді, помагаючи, викриваючи тих, хто чинить неправду, і справедливі влаштовував суди при найпершому єпархові градськім Прові, що й радником собі зробив його через його добрий розум. Тоді й сам був поставлений антипатом Ліґурійської та Ємілійської земель. Тим часом у Медіолані-граді помер єпископ Авксентій-аріянин, що після правовірного єпископа Діонісія, який помер в ув'язненні, тримав престол. І була велика незгода і неспокій між правовірними та аріянами, кожна-бо сторона своєї віри єпископа на престол возвести хотіла, і насувалися бунт і заворушення в народі. Про це довідався єпарх римський Пров і поручив Амвросієві, щоб ішов до Медіолану і вгамував заворушення людей, говорячи: 'Йди і чини не як суддя, але як єпископ'. Досягнувши Медіолана, Амвросій, коли в церкву поміж розсварених людей увійшов і солодкомовною бесідою вмовляв їх, до згоди ж і миру їх приводив; дитина одна грудна, що говорити ще не могла, раптом з народу вигукнула, говорячи: 'Амвросій-єпископ'. Почувши ж те, весь народ, що в церкві був, схопився за слово дитини і почав велегласно кликати, єдиними говорячи устами: 'Амвросій-єпископ! Амвросій-єпископ!' Так волею Божею і дитина швидше пори мовлення свого провістила. И обидві супротивні сторони, правовірних і зловірних, помирившись і погодившись, єдиного Амвросія хотіли єпископом мати, хоч і непросвічений був ще святим хрещенням, але лише оглашенний. Він же, народний клич чувши і вважаючи, що такого великого сану недостойний, вийшов із церкви, сів на судилищі й почав повинних мучити без милости, гірше звичаю свого. Це ж для того робив, щоб люди, бачивши немилосердя його, зненавиділи його і щоб не схотіли мати собі єпископом. Проте люди не припиняли кричати, єпископом мати його хотіли. І коли всіляко відмовлявся Амвросій, грішником великим себе представляючи, ще ж і нехрещеним, вони сказали: 'Гріх твій на нас хай буде'. Знали-бо, що хрещенням святим від усіх гріхів очиститься. Збентежений був Амвросій, повернувся додому і думав покинути сан свій, подорожнє з убогістю прийняти життя, як же багато тоді й еллінських філософів робили. Але коли йому заборонили і завернули, иншу хитрість вигадав, єпископського уникаючи сану: звелів водити жінок блудних у дім свій відкрито, щоб бачили те люди, зненавиділи його і відвернулися, як від блудника. Але народ знову кричав: 'На нас гріх твій буде, лише прийми із хрещенням єпископство'. Бачачи ж, що ніяк не може позбутися народного прошення, Амвросій замислив утікати. Уночі-бо, утаївшись від всіх, з міста вийшов, і здавалося, що ішов до граду, названого Тікин, і вже далеко був у дорозі, але коли світало, опинився біля воріт Медіолана-града, що Римськими називаються. Бог-бо готував його для церкви своєї католицької як стіну проти ворогів і як вежу Давидову проти лиця Дамаскового, тобто проти зловір'я єретичного. Втечі його перешкодив і з дороги своєї повернув силою. Відчувши ж те, медіоланські громадяни стерегли його, щоб не втік, і послали до царя Валентиніяна Великого, просячи, щоб звелів Амвросієві єпископський сан прийняти. Цар же втішився, чуючи, що з тих, яких він на владу світську поставляє, на духовні великі обирають сани. Утішився і Пров, найперший єпарх града Рима, бо сповнилося його пророцтво, яке прорік, коли Амвросія посилав до Медіолана, звелівши, щоб не як суддя, але як єпископ чинив, вмовляючи людей. Поки люди чекали на повернення гінців до царя і на його відповідь, Амвросій тим часом знову утік і сховався в одному селі в садибі Леонтія, мужа славного. Але коли прийшов царський наказ, той же Леонтій його явив і до народу в Медіолан привів. Жодне-бо місце не може сховати того, кого ж благоволить Бог як місто на вершині гори і як свічу у свічнику на чин святительський поставити, і зробити його пастирем словесним Своїм вівцям. Розумів-бо Амвросій Боже щодо себе благовоління, покорився царському велінню і народному бажанню. Проте, не хотівши від аріянського єпископа хреститися, але від правовірного хрещеним бути хотів, ретельно берігся від зловір'я аріянського. І хрещений був, всі чини церковні перейшов за один тиждень, восьмого ж дня єпископом поставлений був з невимовною всього народу радістю. Був же і сам цар [як же Теодорит пише] при поставленні його, радів, говорячи до Бога: 'Дякую Тобі, Господи, Всесильний Спасе наш, що кому ж я тіла вручив, тому Ти душі довірив, і показав, що правильне було моє розуміння його'. А по кількох днях, коли божественний Амвросій, із царем розмовляючи, сміливо викривав якісь несправедливі дії в градських судах, каже до нього цар: 'Знаю віддавна твою у слові сміливість, через те твоєму обранню на єпископство не лише не перешкоджав, але й допоміг. Виправляй-бо погрішення наші, як божественний вчить закон, і лікуй неправедність душ наших'. На початку єпископства свого Дамаса папу просив, щоб послав йому на допомогу чоловіка благорозумного, якого ж сам знає. І послав до нього папа Симплотіяна, священика, якого Амвросій, як батька, шанував і слухав його ради. Домашнє господарство все поручив братові своєму Сатурію, сам же в церкві практикував, божественні служби відправляючи і навчаючи народ зі Святого Писання . По декількох роках пішов до Риму, на батьківщину свою, і зустрів сестру свою, що жила з одною з колишніх рабинь, а матір вже переставилася. І коли рабиня цілувала правицю його, святий ледь усміхнувся, каже до рабині: 'Це єпископову цілуєш руку, як же колись говорив тобі'. Сповнилося-бо те його пророцтво, про нього ж мовиться, що, хлопцем бувши, бавлячись, до домашніх простягав правицю і говорив: 'Цілуйте, бо я єпископом буду'. Поки ж був у Римі, жінка одна чесна, яка жила по инший бік Тиверу, просила його, щоб у її домі відправив Божественну Літургію. Довідавшись про те, инша жінка, розслаблена дуже, просила нести себе туди і, коли поцілувала кінчик ризи Святителя Божого, що пився, зразу встала здорова, і розійшлося те чудо по цілому Римі. По смерті Валентиніяна Великого, коли Граціян, син його, після нього прийняв скіпетр західного царства і на війну проти ґотів готувався, просив Амвросія святого, хай напише йому католицьке святої зіри Ісповідання. І написав йому святий книги про віру, і про перемогу над ворогами передбачив, і хоругви його, що мали на собі ім'я Христове, благословив. І отримав Граціян славну над ґотами перемогу благословенням і молитвами угодника Божого. Юстина-цариця, жінка померлого царя Валентіяна Великого, мачуха ж Ґраціянова, аріянкою була, ненавиділа Амвросія святого і пакостила йому. Коли-бо в Сирмії помер єпископ, пішла туди Юстина, хотіла від свого злочестя на той престол єпископа поставити. Туди ж пішов і святий Амвросій, як до своєї пастви, і, незважаючи на гнів жіночий, Анемія, одного благочестивого мужа, на єпископа хотів висвятити. В один же із днів, коли всі зібралися в церкві і святий сидів на амвоні, цариця, яка там же в церкві була, послала одну із жінок злочестя свого, щоб, схопивши за ризи єпископа, стягнула його з місця його і до жінок щоб притягнула, хай буде жіночими руками побитий і з церкви вигнаний. І коли безсоромна та жінка нахабно приступила до святого, наказане хотівши здійснити, святий до неї каже: 'Може, і недостойний я цього сану, проте не випадає тобі піднімати руку ні на кого ж із єреїв Божих, бійся Суду Божого, щоб не напала на тебе зненацька біда'. Ті слова святого справдилися на нахабній тій жінці, бо на завтра померла раптово, і поховав її святий сам, віддаючи добро за зло. Чудом же тим настрашилися аріяни та цариця і не сміли більше противитися святому в освяченні правовірного єпископа. Він же, не відкладаючи, освятивши його, хотів до Медіолану повернутися. Цариця ж не перестала на нього ворогувати і як вчинити зло йому шукала. І знайшла якогось володаря, злобі своїй помічника, на ім'я Євтимій. Його дарами і просьбами намовила, щоб Амвросія таємно викрав і на вигнання в далекі якісь відвіз краї. Євтимій-бо бажання цариці намагався виконати — влаштував собі дім недалеко церкви, щоб зручно було викрасти святителя Божого, зручний вибравши час. Приготував же і колісницю, на якій хотів святого везти у вигнання. Але судом Божим обернулося зло на його голову, і наверх правда вийшла. Бо в той день, в який сподівався викрасти святого, несподівано царевий наказ прийшов, щоб Євтимія негайно вигнали і вивезли на вигнання тою колісницею, яку для Амвросієвого вигнання приготував. У той час відкрив Бог угоднику своєму Амвросію, що мощі святих мучеників Протасія і Гервасія, які в землі лежали, ним же на гору винесені, багато чудес роблять. Сліпець один на ім'я Север лише до одягу мученицького доторкнувся, зразу прозрів, і духів нечистих багато з людей вийшло, проте в палатах царських немало аріян з царицею сміялися і збиткувалися над Божою благодаттю, яку Господь наш Ісус Христос Церкві святій, прославляючи своїх мучеників, дарував. І говорили, ніби Амвросіи за золото найняв якихось людей, що показували із себе біснуватих, і, привозячи їх до мученицького гробу, зцілює їх і так чуда несправжні в народі славить. Якраз тому, що на багатьох злословили, раптом Божим допустом на одного з них біс напав і мучив його. Мучений же чоловік страшно кричав, кажучи: 'Хай буде так, як зі мною, всім, хто поганить святих мучеників і не вірує в триєдину Тройцю, в яку вірити вчить Амвросіи'. Вони ж настрашилися, але замість того щоб покаятися й увірувати, взяли мученого і, в озері утопивши, згубили. Инший один з того ж їхнього злочестивого аріянського збору, увійшовши у церкву, зустрів святого єпископа Амвросія, що людей повчав. І бачив ангела Божого, який шептав на вухо Амвросієве, і було так, ніби ангельські слова єписокоп людям сповіщає. Те бачивши, аріянин зразу пристав до правовірних і так, як спершу був гонителем віри, так само її захисником виявився, благодаттю всемогучого Бога. Знову инші двоє, того ж злочестя, один з них кувікуларій царя Ґраціяна, хотіли сперечатися зі святим Амвросієм перед усім народом і час на те встановили: суперечка ж та мала бути про Христове воплочення. Коли надійшов встановлений час, чекав їх святий з людьми у церкві, готовий був сперечатися, маючи в собі Духа Божого. Ті ж гордовиті були й ображали святого, не ідучи на суперечку, але сіли на свої коні, виїхали з граду в поле. Коли ж були на одному високому місці, коні їхні несподівано збентежилися, ті ж попадали з гори і злі душі свої віддали. Святитель же Божий, нічого не відаючи про той випадок, довго чекав, коли ж побачив, що вони не прийшли, вийшов на амвон і виголосив до людей повчання, говорячи: 'Належне, брати, хочу віддати, але вчорашніх своїх не бачу позикодавців'. Та инше говорив, написане в його книзі про Воплочення Господнє. Після цього Ґраціяна-царя Максим-кат підступно вбив у Галії, а після нього прийняв у Римі царство Валентіян юний з матір'ю своєю Юстиною. Але оскільки не могли протистояти Максимові, що взяв уже Іспанію і Ґалію, через те мусила Юстина-цариця, будучи аріянкою, просити Амвросія святого, щоб ішов до Максима з прощенням і випросив у нього мир для юного її сина. Пішов-бо до ката пастир добрий, готовий був і душу свою покласти за овець, мудрими ж своїми і мирними словами вмовляв мучителя, щоб не йшов того року на Італію, але лишався в Галії. Юстина ж, невдячна за такий труд святителя Божого, ворогувати на нього не переставала, послала до нього іменем сина свого,, щоб віддав аріянам церкву велику в Медіолані і ті скарби, що в ній. Святий же мужньо протистояв царському велінню, кажучи: 'Те, що є моє, того не бороню цареві, за нього ж і здоров'я своє готовий покласти; а те, що Боже, того дати не можу, ані сам цар того не може відняти'. Після того прийшло від царя військо, царицею послане з царським велінням, щоб примусом церкву забрати, вигнавши єпископа з неї. Про те почувши, люди зійшлися до церкви і з єпископом своїм святим Амвросієм зсередини зачинилися, не даючи воїнам зайти. Пробули ж три дні в церкві замкнені, співали славослов'я Богу, аріянам же твердо протистояли і не давали вигнати єпископа і забрати церкву. А святий Амвросій на царське веління відповів таке: 'Зі своєї волі не вийду з церкви і не залишу її, ані не передам загороду овець вовкам, ані опоганювачів Божих не впущу до Божої церкви. Якщо дозволено мене вбити, то тут, всередині церкви, чи мечем, чи списом хай пробитий буду, з доброї волі-бо і з любов'ю прийму те вбивство'. Почувши це, цариця засоромилася, разом з тим і забоялася мужнього спротиву правовірних і не посміла більше піднімати на церкву відкритої боротьби. Соромилася, що нічого не змогла, послала таємно одного вбивцю в дім Амвросія, щоб убив його. Той же в ложе єпископове з оголеним мечем заліз і, коли підняв руку на святого, хотівши його мечем ударити, зразу всохла рука його і не міг її опустити додолу. Взятий же був, розповів, від кого і для чого був посланий. Але святий Амвросій, незлобливий, зцілив зсохлу руку його і відпустив його з миром. Коли знову Максим-кат почав завойовувати Італію, знову Юстина з Амвросієм примирилася і з сином своїм просила його, щоб знову йшов до мучителя заради прошення. Святий же, не пам'ятаючи злого, пішов; але нічого вже не зміг у твердосердого й гордовитого ката. Бачачи, що той непохитний, насмілився на таке: прокляв його перед усіма як убивцю і від святої Церкви зробив відчуження тому, хто невинного пана погубив своєю підступністю. Він же, на Італію війною прийшовши, брав гради. Йому ж не можучи протистояти, юний цар втік з матір'ю в Грецьку землю, у Тесалонікію, до східного царя Теодосія Великого', від нього шукаючи допомоги. Теодосій же, силу воїнську зібравши, на Максима пішов, і переміг його, убив, і відімстив за невинну кров царя Ґраціяна. Але тої щасливої перемоги Юстина-цариця дочекати не сподобилася, вмерла-бо скоро. А син її, умовлянням царя Теодосія, приєднався до правовірних. По смерті Юстини трапилося одному волхвові бути мученим судом, він у муках кричав, говорячи, що багато більше мучений є від ангела-хранителя Амвросія, аніж від спекуляторів. І коли спитали його, за що ангели його мучать, розповів таку причину: 'В часи, — каже, — Юстини-цариці хотів своїм волхвуванням збунтувати народ медіоланський проти єпископа їхнього. Виліз на верх церкви їхньої опівночі і там бісам приносив жертви. Але як я не намагався злими діями підштовхнути людей до ворожнечі з єпископом, бачив, що більше їх любов'ю до свого пастиря схиляється і в католицькій вірі зміцнюється. Не можучи ж більше нічого зробити, посилав бісів до дому Амвросієвого, щоб убити його. Ті ж возвістили мені, що не лише до єпископа, але навіть до дверей дому його не можуть приступити, бо вогонь, що виходить з дверей, опалює їх'. Те розповідав волхв на катуванні, бо справді страшний був святий Амвросій для бісів. Якось одного хлопця мучив дух нечистий, повели його до Медіолану до святого — і ще не дійшли до Медіолану-граду, як залишив його диявол, і прийшов хлопець здоровий до архиєрея Божого, і перебував біля нього. Минуло досить часу, пішов хлопець той з Медіолана на батьківщину свою, і коли був на тому місці, де біс його покинув, знову напав на нього ворог і мучив його. Питали ж його заклиначіґ, чому в Медіолані не мучив хлопця. Відповідав: 'Боявся, — каже, — Амвросія і через те, не доходячи до Медіолану, втік від хлопця цього на якийсь час, і чекав його на тому місці, де покинув його, поки повернеться. І бачивши, що повертається, знову ввійшов у нього'. Коли був вбитий Максим-кат, цар Теодосій прийшов до Медіолану, Амвросій же в той час був в Аквилії. Тим часом трапилося таке. У країнах східних в однім граді християни спалили юдейську синагогу у відповідь за наругу над одним у чернечому чині, про що комит східний цареві повідомив. Цар зразу дав наказ, щоб єпископ града того нову синагогу збудував для юдеїв. Дізнавшись про те, святий Амвросій написав до царя, [сам не міг скоро до нього прийти] викриваючи його, що неправедний суд вчинив, і просив, щоб наказ той свій відмінив і не давав християн на наругу юдеям. Але цар не слухав писання Амвросієвого. Коли ж сам архиєрей Божий до Медіолану прийшов, посоромив царя перед всіма у церкві на проповіді, від імени Божого до нього кажучи: 'Я тебе з останніх зробив царем, я тобі ворога твого дав у руки, я всю силу його підкорив тобі, я від насіння твого на престолі царськім посадив, я тобі торжествувати без труду дав, ти ж ворогам моїм торжествувати наді мною даєш'. Тими словами переконав царя, і змінив той свій суд і не велів синагогу жидівську християнам будувати. Тоді ж ще одна річ трапилася: в Тесалоніках народ повстав на воєводу Вотиріка й убив його. Через те дуже розгнівався цар, послав воїнів на град той і вбито було людей до семи тисяч, і там багато невинних через вістря меча померло. Воїни-бо, на град напавши, не шукали винних в убивстві, але всіх, хто трапився їм на вулицях града, старих, і молодих, і малих, посікли. Почувши ж про те, Амвросій сумний був дуже і праведним гнівом на царя гнівався за таке нерозсудне кровопролиття. Одного ж разу в день святковий, коли йшов цар зі славою до церкви, архиєрей Божий без боязні вийшов проти нього, загороджуючи йому вхід до церкви і в убивстві несправедливому викриваючи: 'Не пасує тобі, — каже, — о царю, з вірними єднатися, таке убивство вчинивши і не покаявшись. Як-бо приймеш Тіло Христове руками, невинною кров'ю омитими? Як же кров Господню питимеш устами, якими ж дав наказ на жорстоке вбивство?' Каже до нього цар: 'І Давид согрішив, убивство і перелюб чинячи, проте не зостався без Божого милосердя'. Відповів йому єпископ: 'Якщо наслідував Давида у грісі, то наслідуй-бо його і в покаянні'. І повернувся цар в палати свої збентежений, жаліючи через гріх свій. Потім, приготувавшись, прийняв покуту, від святителя накладену, і зробив як один з простих, каючись, упавши ниць на землю перед церквою, стоячи з тими, що каялись, і багато сліз проливаючи. По здійсненні ж покаяння прийнятий був Амвросієм святим до Церкви. Хотів же цар причаститися Пречистих Таїнств, увійшов у вівтар, щоб з освяченими причаститися. Але Амвросій святий послав до нього архидиякона свого, звелівши, щоб перед вівтарем з иншими людьми чекав на причастя. 'Бо порфира царями, — каже, — а не священиками робить'. Цар же смиренно прийняв єпископове веління і вийшов з олтаря, кажучи: 'Такий звичай є в Царгороді цареві з єреями у вівтарі причащатися'. І чекав часу причастя зі всіма людьми в церкві. Було ж з ним таке в Царгороді, що не пішов у вівтар для причастя. Спитав його патріярх Нектарій, чому не за звичаєм царським, а зовні вівтаря з простим народом причастя чекає. Він же, зітхнувши, відповів: 'Не знав, — каже, — різниці між царем і єпископом, нині ж знаю, навчився від учителя правди Амвросія, його ж єдиного варто звати єпископом' . Про того святого єпископа Амвросія всюди розійшлася слава, прийшли до Медіолану від персів два наймудріші і найбільш вчені мужі, принісши зі собою багато питань, щоб випробувати премудрість святого, про яку чули. І, розмовляючи з ним про багато що, подивляли глибину богословія його і вражені були висотою розуму його, і повідомили перед царем, що заради єдиного Амвросія такий шлях зі сходу на захід здолали, бачити лише його хотіли і чути премудрість його бажали. Після відходу царя Теодосія з Італії до Константинополя цар Валентіян-молодший в Галії у граді Вієні через зраду Арвогаста Коміта раптово життя закінчив. Настав після нього Євгеній-мучитель, який лише зовні християнином видавався, а зсередини був ідолослужителем, волхвом і чарівником. Той, хотівши бути милим римському синкліту, у ньому ж багато було ідолопоклонників і служителів бісам, звелів відчинити ідольські храми і здійснювати бісівські жертви. Коли прийшов же він до Медіолану, Амвросій святий такого царя, лицемірного християнина, звичаєм ж нечестивого, бачити не хотівши, відійшов з Медіолану в Бононію, тоді у Флоренцію і в Тускію, ухиляючись від царя неправедного, — не зла його боявся, але бачити його гидував. Писав-бо до нього без боязні, вмовляючи його, і судом Божим погрожуючи, але не зміг твердосердого переконати. Затримався ж у Флоренції угодник Божий, перебуваючи в домі одного чесного і правовірного мужа на ім'я Декентій, його ж сина Пансофія, хлопця малого, мучив дух нечистий, але святий молитвою і рукопокладанням його зцілив. По декількох же днях, несподівано захворівши, хлопець помер. Його ж мати благочестива, віри і страху Божого сповнена, взявши, понесла в келію Амвросієву [вийшов він кудись] і, поклавши чадо своє на одрі його, пішла. Амвросій же святий, увійшовши в келію, в якій жив, побачив хлопця мертвого, що на одрі лежав і, зачинивши за собою двері, помолився. І так, як колись пророк Єлисей, зайшов і ліг на хлопця, і дихнув на нього, і воскрес отрок — і віддав його матері живого. У тому ж граді церкву освятивши, поклав у ній мощі святих мучеників Віталія і Агриколая, які знайшов у Бононії, між трупами юдейськими, і ніхто ж із християн не міг їх впізнати, якби не самі святі мученики угоднику Божому про мощі свої не сповістили. Коли в Медіолан на престол свій святитель Христовий повернувся, вийшов вже з Медіолану Євгеній на війну проти царя Теодосія. Коли виходив окаянний, нахвалявся, що, як з перемогою повернеться, церкву медіоланську перетворить на кінське стійбище, клирикам же мечі припереже. Але не отримав того всезлісний, загинув на війні, переможений був царем Теодосієм і загинув із шумом. Теодосія ж, благочестивого царя, що з торжеством ішов, зустрів святитель Божий як переможця, але той, до ніг святого припадаючи, своєю над ворогами перемогою його молитвам завдячував. Не за довгий час і Теодосій-цар добре закінчив, царствуючи богоугодно, і пішов до безкінечного Царства. А по ньому земне царство прийняли сини його Аркадій на сході, Онорій же на заході. За царювання того Онорія Амвросій святий знайшов мощі святих мучеників Назарія і Келесія, про що Павлин Пресвітер пише таке: 'У той час святого Назаріям-ученика мощі за містом у саді віднайдені, приніс Амвросій в церкву святих Апостолів. Бачив, що в гробі, де лежали мощі мучеників, кров ніби нині витекла, голова ж із волоссям і бородою така нетлінна, ніби нині в гробі покладена, лице ж його таке світле, ніби нині омите. І таке чудо, як сам Господь в Євангелії раніше обіцяв, що волосина з голови вашої не впаде. Таке ж відчули благоухання, яке всі аромати перевершило. Піднісши ж мощі мученицькі і на колісницю поклавши, зразу до святого Келесія-мученика, що на тому ж місці покладений, повернулися зі святим Амвросієм. Довідалися ж від тих, що тримали той сад, що від батьків заповіт мали не полишати місця того з роду в рід, бо скарби великі в ньому покладені. Воістину великі скарби, що їх ні черв, ні тля не тлить, ні злодії, підкопуючи, не крадуть, їх же хранителем є Господь і місце їх Двір Небесний: їм же життям є Христос, а смерть — здобуток. Принісши ж святі мощі в церкву апостольську, виголосив святитель повчання до народу. І тут хтось з людей, маючи в собі духа нечистого, возвав, кажучи: 'Амвросій мене мучить'. Святий же, обернувшись, каже: 'Занімій, дияволе, бо не Амвросій, але віра святих і твоя заздрість мучить тебе, коли бачиш, як люди сходять туди, звідки ти скинений'. Амвросій же гордістю не знав надиматися. Коли ж святий сказав, замовчав біс, кинувши ниць на землю одержимого ним чоловіка. Цариця Маркоманитів, на ім'я Фритигільда, чувши про святого, послала до нього, щоб навчив її віри в Христа Господа. Амвросій-бо написав до неї повчання достатнє і переконав її. Вона ж і мужа свого до Христа привела, і з римлянами мир мати обіцяла. Бажаючи ж вельми бачити святого Амвросія, учителя свого, прийшла потім до Медіолану, але вже не побачила його, бо до Господа відійшов. Був Амвросій святий муж великої повстримности, працелюбний, бадьорий, у всі дні постив, крім суботи і неділі, і свят, і пам'ятей мучеників славних. Молитва його була безупинна удень і вночі і діло його неліниве. Сам-бо рукою своєю писав книги, хіба траплялася тілесна неміч. Піклувався про всі церкви вельми, трудився в тих, що є божественні, стільки, що після нього заледве п'ять єпископів той труд понести змогли. Ще ж і про бідних, убогих і полонених невимовна була його опіка, їм же все своє віддавав. І відколи прийняв єпископство, зразу золото, і срібло, і всі маєтки свої роздав на прикрашання церковне, і на підгодівлю вбогих і сиріт, і викуп полонених. Малу лише частину якусь сестрі своїй на прожиття відділив, собі ж не залишив нічого, щоб вільному від всіх набутків зручніше було іти за Христом, Господом своїм, що, багатий, заради нас зубожів, щоб ми убогістю Його збагатилися. Був же угодник Божий зі всіма всілякий, радів з радіючими, плакав з плачучими. Коли-бо приходив до нього хто для сповіді гріхів своїх, плакав над ним так, що і тяжкосердого міг зрушити, до зворушення і сліз пробудити. У старість же прийшовши, передбачив свій до Бога відхід і говорив до клириків своїх: 'Лише до Пасхи побуду з вами'. Той же Павлин Пресвітер, що описав життя його, каже те, що сам бачив своїми очима: 'За мало, — каже, — днів перед хворобою своєю Амвросій святий тлумачив Псалом 43. Я ж з уст його говорене писав [вже сам через старість і слабість не міг багато писати] і, подивившись на нього, раптом побачив вогонь, який огортав голову його у формі щита і, помалу звиваючись, увійшов в уста його. і стало лице його біле, як сніг, я ж злякався, бачачи це. і писати не міг з переляку. Тоді знову лице його до свого вигляду прийшло'. Сказав же це чесному мужеві Кастулу Диякону, він же, сповнений благодаті Божої, повідомив мені, що бачить Духа Святого, який найшов в образі вогненному на єпископа нашого, як колись на святих апостолів. Коли ж перед кінцем своїм почав хворіти, Стілик Комит, чувши про те, говорив: 'Загине Італія, якщо помре той святитель'. Послав же до хворого Святителя чесних мужів медіоланських, про них же знав, що любі є святому, просячи його, щоб випросив собі в Господа ще з ними жити на землі, заради потреби инших. Він же відповідав їм, говорячи: 'Не так жив між вами, щоб соромився більше жити, смерти ж не боюся, бо доброго Господа маємо'. Коли ж лежав на одрі хворий, сиділи здалеку від одра його при дверях келії диякони: Кастул, Полемій, Венерій і Фелікс — і між собою на вухо бесідували тихо, щоб самим себе чути. Казали ж, хто по ньому єпископом має бути. І згадали Симплетіяна-пресвітера. Святий же, далеко лежачи, ніби був з ними в бесіді, возвав трикратно, кажучи: 'Старий, але добрий'. І тими словами утвердив Симплітіяну-пресвітеру по ньому єпископство прийняти. Коли молився святий у хворобі своїй, бачив Господа нашого Ісуса Христа, що йшов до нього, люб'язно ж усміхаючись і світле йому лице являючи, — сказав то Васіянові, єпископу Лавдійському, що сидів біля нього в той час. Коли наближалося ж його душі від тіла розлучення, пресвітер Гоноратій, що відпочивав у горниці, чув до себе голос трикратний зверху, який говорив: 'Встань, поспіши, бо сьогодні відійде'. Вставши ж, пресвітер взяв Пречисті Таїнства і до хворого прийшов. Святий же Амвросій помолився і причастився Божественних Дарів, передав святу свою душу в руки Господа свого, коли світав день Святої Пасхи. І покладено було чесне його Тіло у великій Медіоланській церкві. Душа ж його свята стала з ангелами перед престолом Пресвятої Тройці, Отця, і Сина, і Святого Духа, Єдиного Бога, Йому ж Слава вовіки. Амінь. У той же день святого мученика Атінодора Монаха, що перетерпів різні муки за Христа, і багато через нього увірували. І преподобного отця нашого Павла Повинника, який смолу киплячу оголеною місив рукою без шкоди Зля себе і ще живий він у Раю бачений був. І преподобного отця нашого Івана Постника, який у лаврі святого Сави подвизався. У той же день преподобних отців Антонія Сійського і Ціла Столобенського, нових чудотворців. Дивись про них у Пролозі.   Місяця грудня в 8-ий день Житіє преподобного отця нашого Потапія  У землях єгипетських є град, що називається Тіви, його ж Ніл-ріка омиває і напоює. Там народився цей блаженний Потапій від батьків-християн і вихований благочесно в страху Господньому. Досягши ж дорослого віку, знехтував суєтою світу цього і, залишивши дім свій, батьків же і друзів, став монахом. І пішов у пустелю єгипетську, жив для Бога, подвизався постом і молитвами, і розмаїтими чернечими та пустельними трудами. Коли стало про нього відомо і багато почало приходити до нього і славити його за добродійне його життя, зажурився, що закінчується мовчання його і що славлений є устами людськими. Покинувши-бо єгипетські краї, в Константинопіль прийшов і поблизу Влахерни при стіні градській хатину собі збудував. Зачинився у ній і безмовствував, як у пустелі, нікому не знаний, лише одному Богові, що все знає, і з Ним одним розмовляв безупинною молитвою. Але не може сховатися місто, що стоїть на верху гори, і людина добродійна, що в досконалу святість прийшла, адже Бог прославляє тих, хто Його прославляє, і тих, що сповнилися Його благодаті, иншим відкриває на користь. І цей-бо досконалий у святості і переповнений благодаттю чудотворства Богом відкритий був і прославлений, віднайдений, як скарб, на полі схований. Хлопець-бо один християнський, що від народження незрячий був, Божим промислом ведений, прийшов до хатини преподобного отця Потапія і просив блаженного помолитися за нього до Бога, щоб подалося йому прозріння очей, щоб бачити йому видимий світ і зі світу в досконаліше пізнання Творця приходити і його прославляти. Преподобний, віру його бачачи, змилосердився над ним і каже: 'В ім'я Ісуса Христа, Який незрячим світло, мертвим життя дає, прозри'. І зразу сліпонародженому прозріли очі й дивився ясно, славлячи Бога і дякуючи Йому. Знали-бо юнака того багато і, бачивши його зрячого, дивувалися і питали, як прозрів. Він же не таїв чудотворця і благодійника свого, через якого ж від Бога прийняв прозріння. Розійшовся поголос про те чудо в народі, і про преподобного пішла слава, і відтоді багато до нього почало приходити, молитви його сподобляючись. Муж один, у Візантії знатний, водяною недугою хворів, і було його тіло дуже роздуте. Багато ж той чоловік стратив на лікарів маєтків своїх, шукаючи зцілення, і не отримав. Чувши ж про святого Потапія, звелів нести себе до нього і зі сльозами молив святого, щоб зцілюючою благодаттю, від Бога прийнятою, зцілив хворобу тіла його. Безкорисний же цілитель спершу ревну молитву за нього Богові склав, тоді ознаменував його хресним знаменням і святим єлеєм помазав, і зразу весь набряк тіла його природним чином стік і все нутро його очистилося, і став всім тілом здоровий. Инший один юнак страждав, катований бісом люто, який гонив його горами і пустелями, кидаючи у вогонь і в воду, щоб згубити його: з висоти гір, з кручі в хащі скидаючи, б'ючи і ламаючи все його тіло. І вже би згубив його, якби не сила Божа, яка всю ворожу силу вгамовує, берегла створіння своє від кінцевої страти. Одного ж разу, коли страшний порив бісівський гнав того юнака на берег морський, щоб в безодню його вкинути і потопити, зустрів юнак на шляху преподобного Потапія, який Божим велінням на те із хатини своєї вийшов, щоб звільнити за образом Божим створену живу душу від рабства ворожого. Побачив біс здалеку Блаженного, почав скоком наближатися до нього, очима перевертаючи, піна текла, зуби скреготали, і погрожував убивством. Наблизившись же до святого, скрикнув: 'О горе, о біда, що це таке? І тут знову Потапій, що зроблю? Куди повернуся? Де далі житиму? Багато трудився і ледве житло знайшов, нині з нього нуждою вигнаний. Справді страшний Ти, о Назаретянине, справді страшний, і всюди на всіх панування Твоє, куди-бо піду? Чи в пустелю, чи в град, чи де-небудь, Ти там мене випереджаєш одним же Хреста знаменням, і одним Своїм ім'ям прогониш мене, переможений я, здоланий я і вступлюся'. Це нечистий говорив, кидаючи юнака в повітря. Чудотворець же Потапій перстом у повітрі знамення Хресне зробив, заборонив духові, говорячи: 'Ізійди, нечистий духу, ізійди, відійди далеко в пустелі, Христос тобі через мене це наказує, ти ж Його силу, нехотячи, виповів'. Коли святий це сказав, кинув біс хлопця на землю і устами, наче дим, вийшов з нього. Хлопець, прийшовши до себе, плакав з радости і спершу Богові, тоді ж і преподобному Потапію своїм завдячував від нечистого духа вибавленням. Жінка одна мала рану невиліковну на грудях своїх, і вже на лікарів втратила надію. Коли хвороба стала страшною і черви намножилися, прийшла до преподобного і, впавши до ніг його з риданням і благанням великим, зцілення просила. Святий же знаменням хресним рану знаменував, зразу зцілив її. Ті та инших багато чудес преподобний отець наш Потапій створив, підійшов до блаженної кончини своєї і в старості глибокій перейшов до Бога, Йому ж добре догодив. І похований був чесно в церкві Предтечі на славу Христа Бога нашого, що прославляється у святих Своїх, Йому ж Отцем, і Святим Духом належить честь і поклоніння навіки. Амінь. У той же день пам'ять святих апостолів із сімдесяти: Состена, Аполоса, Кифи, Тіхика, Єпафродита. Дивись про них місяця січня в 4-ий день. І святих мучеників у Африки, що від аріян померли. Місяця грудня в 9-ий день Слово на зачаття Пресвятої Богородиці від Святої Анни  Для Бога, Який до людей наближався, схилити Небеса і на землю зійти хотів, годилося, до приходу Його, приготувати місце поселення слави Його, де оселившись, жив би з людьми. Про те святий Іван Дамаскин говорить таке: 'Годиться спершу приготувати палати, а тоді прийти цареві, годиться спершу на царський одр пелени виткати, а тоді царському народитися дитинчаті'. Почала-бо нині Богові і Цареві нашому одушевлена будуватися палата, і одр, і місце, щоб вселилася Господня Його Слава, — Пречиста і Преблагословенна Діва Марія в утробі святої праведної Анни. На яку подобу вона створиться — воістину на подобу небесну, як казав той же Дамаскин: 'Днесь від земного єства Небо на землі створив, як давно твердь з води поставив і на височінь підняв'. Співголосний з ним же і Сергій Патріярх, говорячи: 'Утвердив мудрістю Небеса, Небо одушевлене людинолюб'ям влаштував'. Бо матеріяльне небо Словом Господнім, словом чистим створилося чисто і до жодної скверни непричетне, за словом святого Івана Богослова, який про Небесний Град говорив: 'Не має в нього увійти ніщо нечисте'. Так і одушевлене Небо — Діва Чиста — створилася чисто без всілякої скверни, створив її чистий Творець Слова Отчого, як же святий Прокл, Патріярх Царгородський, свідчить, бесідуючи про Христове Різдво так: 'Не осквернився [Христос], живши в [Діви] лоні, яке Сам бездоганним зробив'. І знов: 'Той, Хто створив Нескверну, від тої і Сам нескверно народився'. Говорить: 'Створив Нескверну, бо ж не випадає чистому і нескверному Творцю створити собі оселю, якоюсь нечистотою і скверною занечищену'. Добре про нього передрік Давид-праотець: 'Створив, як єдиноріг, Святиню свою на землі. Як же-бо єдиноріг [за правдомовців повіствуванням] ретельно обороняє свою оселю, ніякому не допускаючи нечистому звірові наблизитися, так і Син Божий своєю святинею на землі зробив Пречисту Діву Марію неприступну для нечистого звіра пекельного, який весь рід людський гріховним жалом кусає і оскверняє і отрутою смертоносною, що гріхом входить, наповнює. Не зранив смертоносною тою отрутою ту, що хотіла бути матір'ю життя, не зміг осквернити гріховною вадою скарби чистоти — нескверну отроковицю, про її чистоту і сам Дух Святий у Пісні Пісень дає свідчення такими словами: 'Вся гарна, близька моя, і вади нема в тобі'. Коли говорить: 'Вся гарна є', — являє, що та його близька від зачаття аж до свого на Небеса з життєносною плоттю переселення до жодної скверни, до жодної гріховної вади не буде причетна. Не був би сказав 'Уся гарна і непорочна', якби була гріхом опанована. Ані не була б 'близькою' названа, якби далеко з гріховного боку колись стояла від Бога. 'Уся гарна', бо вся чиста, вся близько Бога, бо вся непорочна, від безгрішного зачаття аж до безсмертного Успення. Безгрішним є її зачаття, бо то сталося за Богом, про що запевняє нас свята Церква нинішнім кондаком, який співає таке: 'Празнує днесь вселенна зачаття Анни, що сталося від Бога'. Якщо за Богом, то воістину безгрішне, хіба-бо що може бути гріховним від Бога? Безгрішне, бо Богом очищене й освячене. Ще-бо пророк Єремія, раб цей, такої благодаті Господньої, в лоні матері своєї будучи, сподобився, щоб пізнатися йому від Бога й освятитися йому в пророки. 'Перед тим, — каже, — як створив тебе в лоні, пізнав тебе, і перед тим як вийдеш з матері, освятив тебе і пророком в народи дав тебе'. Тим більше Пані і Володарка в утробі матері своєї святої Анни не зосталася без Господньої благодаті, але й особливої сподобилася, не лише в Зачатті, але й перед Зачаттям освятившись Богові, не в пророка, але в Матір перед віками вибрану і від пророків пророковану. Якщо ж перед зачаттям освятилася, то де в ній що порочне і нечисте знайдеш? Присноблаженна і Пренепорочна Мати Бога нашого. Ще Предтеча Христовий у лоні матері своєї Духа Святого сповнився. Пророкував про нього Ангел: 'І Духа Святого сповниться ще з лона Матері своєї'. Тим паче сама Мати Христова в утробі святої Чини, Матері своєї, Духа Святого була сповнена. Ту-бо переднарік пророк гілкою, що з кореня Єссеєвого вийшла, на ній же Духу Божому спочивати [не на час лише прийти, але спочити, від часу зачаття аж до безкінечних віків]. Пояснює: 'І спочив [каже] на ньому Дух Божий'. А де Дух Господній, там свобода. Каже апостол: бо вільна була Пречиста Діва в зачатті своєму від гріховної вади і ворожого рабства, стала Творцю своєму чистим, святим, без жодної скверни Небом. Небо уречевлене прикрасив Творець сонцем, місяцем, зорями. Але і мисленне своє небо — Діву Пречисту — тої краси не позбавив, коли вбрав її в сонце, постелив місяць їй під ноги, увінчав зверху зорями і створив її як зорю ранкову, чисту, як місяць повний, гарну, і як сонце світле вибрану, як і мовиться про неї з подивом: 'Хто це така, що вона виглядає немов та досвітня зоря, гарна, як місяць, — вибрана, як сонце?' Як ранок у зачатті, ніч Старого закону закінчуючи, день же новий зачинаючи у благодаті, як місяць, у вихованні, що з дня у день вповні росте, і в Матері Богові готуючись, як сонце в зішесті на неї Духа Святого і сили Вишнього осінення. Як ранок, у домі батьків життя непорочне починаючи, як місяць, у домі Божому, ніби посеред зірок, посеред дівиць життям своїм сіяючи. Як сонце в домі Йосифа нетлінну і недосвідчену в шлюбі матір себе показала. Як ранок, що йде перед Сонцем-Христом і вводить Його у світ, тому ж і Церква такими її словами вітає: 'Радуйся, зоре незаходима, що вводиш у світ велике Сонце', і знову:' Ранок найясніший, радуйся єдине, що Сонце носиш, — Христа'. Як місяць повний в дні, всіма Божими благодатями переповнений, знайде-бо благодать у Бога, тому ж і морем благодаті Дамаскин її іменує: 'Як сонце, вибрана, Христа в утробі своїй носячи, і Його божественним світлом осяваючи', коли в ній, як у сонці, поклав оселю свою Син Божий. Сонцем, місяцем і зорями прикрасив духовно одушевлене своє Небо Творець, відкрито показуючи те, що його ж образом матеріяльне сонце, місяць і зорі, взявши начало своє не від якогось тління, але словом Господнім, з речей нетлінних, небесних, і нетлінні перебувають. Ось Пречиста Діва Зачаття своє має, як з небесних нетлінних речей, від батьків, небес достойних, праведних, святих, їм же небесну нетлінну оселю приготовано: і вже зістарілих, що в подружній чистоті непорочно прожили, тлінням нестримною пристрасністю тіла не опановані. Зачалася ж душею і тілом нетлінна, за Словом Отчим, що нетлінної Матері шукав, хотів і нетлінну Собі оселю створити. її ж основу влаштувавши, вісника небесного до батьків послав, щоб стало відомо, що та отроковиця, яка зачинається, з Неба від Бога дарується, хоч і на землі, тілом, зачаття має. Вишнього Премудрістю той храм створюється, хоч і нижнім законом природи основу взяла. Основа ж від речі непорочної, від насіння наперед очищеного, як свідчить святий Іван Дамаскин таке: 'О блаженні чересла Йоакимові, із них же зовсім непорочне сім'я вилилося! О блаженна утроба Аннина, з ній же тайно воно проросло, від неї примножений і втілений був плід лона найсвятіший! О блаженне лоно, що родило живе Небо, Небес самих просторіше. Дивись, яке і від кого було зачаття Діви Богородиці! Таке чисте і нетлінне, як ранкової зорі сходження! Таке непорочне і святе, як місяця вночі просвітлювання! Таке чудесне і Божої сповнене благодаті, як сонячне сяйво! Від кого ж зачалося, від таких батьків, чиї блаженні чересла, і свята утроба, і сім'я непорочне — достойні були ангельського до себе послання і радісного про зачаття такої Доньки благовіщення. Про що святий Єронім повідає таке: 'Якось затримався Иоаким з пастухами своїми в пустелі. В один із днів, коли сам був, з'явився перед ним ангел світлоносний. Його ж побачивши, Иоаким настрашився, ангел же утішив його, говорячи: 'Не бійся, Йоакиме, не лякайся, бачачи мене, я-бо ангел Господній, від Нього до тебе посланий благовістити, що молитви твої почуті і милостиня твоя зійшла перед Лице Його. Бачу видимий сором твій і почув про непліддя твого ганьбу від неправедних, що принижували тебе. Бог-бо віддає за гріхи сподіяні, а не природи недоліки; коли ж чиюсь закриває утробу, чинить те, щоб знову її відкрити чудесно, і нехай буде відомо з цього, що не від пожадливости ані від похоті тілесної, але від Божого то сталося дару. Хіба Сара, перша роду вашого мати, не була неплідною аж до вісімдесяти літ життя свого? Проте в останніх старости своєї роках народила Ісаака, йому ж обіцяв Бог благословення всіх народів. Так і Анна, жінка твоя, народить тобі доньку, і наречеш ім'ям її Марія, та, як обіцяєте, буде освячена Богові і сповниться Духа Божого ще від лона матері своєї. Після того минуть літа, і та, що сама чудесно від неплідної матері народилася, народить невимовним чином, дівою бувши, Сина Бога Вишнього. На це все, що я сказав, нехай тобі знак буде: коли прийдеш до Воріт Золотих, що в Єрусалимі, зустрінеш Анну, дружину свою, яка, побачивши тебе, вельми утішиться'. Те сказавши, ангел відійшов від нього і явився Анні, дружині його, сказав їй: 'Не бійся, Анно, і не думай, що обман бачиш, я-бо ангел, що приносить молитви і милостині ваші перед лице Боже. Нині ж посланий Благовісником до вас, що народите Доньку, їй же наречеться ім'я Марія, буде ж понад всіма жінками благословенна. Вона зразу від народження свого благодаті Божої сповниться, її ж, три роки вдома годувавши, віддасте на службу Божу, і не вийде вона з Церкви аж до повноліття. Стань-бо і йди в Єрусалим і там, на знак правдивости слів моїх, зустрінеш біля воріт, що називаються Золотими, мужа свого, за яким тужиш. І це знай: все, що я тобі розповів, збудеться у свій час'. Так-бо за велінням ангела обоє з місць своїх, де були, рушили і йшли до Єрусалиму. І коли прийшли на місце, про яке казав ангел, там зустрілися, навзаєм втішилися. І про обіцяний їм плід одне одному розповіли, належну дяку Господеві, що смиренних підносить, віддали. І, поклонившись Богові, повернулися в дім, чекаючи радісно сповнення обіту Божого'. Доти розповідь Єроніма. Від нього ж збагнімо достоїнство і святиню святих праведних богоотців Йоакима і Анни і чисте та святе від них Діви Богородиці зачаття, одушевлені же Христові палати і другого Неба непорочне і пресвітле споглядання. Ще ж згадаймо і святого Єпіфанія, єпископа Кіпрського, великого і достовірного учителя церковного, він про це говорить таке: 'Батьками її були Йоаким і Анна, що в житті своєму Богові угодили і плід достойний принесли — Святу Діву Марію, Церкву і Матір Божу. Йоаким же, і Анна, і Марія — ці троє Пресвятій Тройці очевидно принесли жертву хвали. Йоаким-бо пояснюється — приготування Господнє, бо від нього приготувалася Церква Господня, тобто Діва. Анна ж знову тлумачиться як благодать, бо Йоаким і Анна благодаті сподобилися, що молитвами своїми такий народили плід — Святу Діву. Йоаким-бо молився на горі, Анна ж у саді своєму, і зачала Анна [від Йоакима] Небо і Престол Херувимський, породила святу отроковицю Марію' (Доти Єпіфаній). Ось чуємо учителя, який називає Небом і Престолом Херувимським зачату отроковицю, щоб посоромилися ті, що на одушевлене те Небо ваду накладають і Престол Херувимський ганьблять. На небесну подобу створена Христова палата — Пречиста Діва — сама перевищує небо: висотою, шириною і красою духовною. Бо висота її недосяжна для людських помислів, через що говориться до неї: 'Воістину вища від всіх [небес і небесних мешканців], Діво чиста, бо понад серафими піднялася, народивши Христа'. Широчінь її невимовна: Того ж бо, Кого небеса не поміщають, помістила в утробі своїй, як же оспівує її Церква: 'Лоно твоє просторіше небес зробилося'. Краса її неописанна, бо прибрана Божою славою, її ж щедро сповнилася, як каже про неї пророк: 'І бачив її — це повний слави храм Господній'. Описуючи красу Града, що сходить з небес, Богослов говорить, що подібний на прибрану наречену: 'Бачив, — каже, — Град святий, як невісту, прибрану для мужа свого'. Але красу Божого Града — Діви Пречистої від Бога з небес божественним даром, що ж благовіщенням ангеловим сходить, — якій найгарнішій уподобимо невісті? Хіба Юдиті, що прикрасила себе всіма красотами своїми, її ж красі Господь спричинився, щоб не марнотною красою всім очам явилася? Чи Естер24, про неї ж писання: 'Була вродливою, призиваючи Всевидячого Бога і Спасителя, і маючи молодість краси своєї'? Чи иншій якійсь із вродливих? Але ті всі, як тінь проти сонця, як болото проти золота, проти прикрас Невісти неневісної, її ж вся краса не зовні, але всередині. Вся слава доньки царевої всередині [хоч і зовні прекрасна, за свідченням святого Єпіфанія, краси тілесної не була позбавлена] не тлінним-бо золотом ні речовим каменем не прикрашена: замість золота сіяє Духа Святого благодатями, ними ж, як рясними золотими зорями, вбрана і прикрашена. Замість же дорогоцінних каменів — Христа носить, каменем же є Христос. Через що найчесніша із каменів дорогоцінних вона, така, що все чесне недостойне її. Так прибрана Невіста неневісная Христові, Жениху і Сину своєму. Так влаштувалося Небо одушевлене Творцю і Богу, так приготувалася світлоносна палата Цареві і Владиці. Іди-бо, о Премилостивий Господи, до неї і зійди, ущедри створіння Своє, що Твого спасенного чекає зішестя, бо Тобі з Отцем і Святим Духом честь, слава і поклоніння. Пречистій же твоїй Матері від всіх родів благословення і похвала належить навіки. Амінь. Про це ж Зачаття, історії, дивись місяця вересня в 9-ий день в Житії святих преподобних богоотців Иоакима і Анни. Там просторіше про батьків, що зачали, і про зачаті/ доньку написано. Якщо про тс хочеш, тут прочитай, пристосоване-бо до сьогоднішнього свята. У той же день пам'ять святої пророчиці Анни, матері Самуїла Пророка, дивись про неї в Книзі 1 Царів, Глава 1 і 2. І преподобного Стефана Новосіятеля, що в Царгороді, який лежить біля святого Антипи, і преподобного Софронія Кипрського, архиєпископа. Місяця грудня в 10-ий день Страждання святих мучеників Мини, Єрмогена і Євграфа  Після Диоклитіяна і Максиміяна царів, що намагалися здолати сили Христові у святих його мучениках та ісповідниках, але святої віри на землі не змогли знищити [про що вельми старалися, проливаючи нещадно кров християнську] і добровільно зі злости скіпетри свої поклали, прийняли після них царство Максенцій у Римі, Константан [що після того в Христа увірував і Вселенну просвітив] у Ґалії, Максимін же на Сході. І не припинилося гоніння на християн, найбільше на Сході, де земля і море [ніби] хвилюються і збурюються, повстаючи на Церкву Христову, що примножується. Вона, наскільки знищена була, настільки виростала і процвітала, як лелія серед терну, кров'ю мученицькою омита. Нечестивий же цар Максимин ревнитель був понад міру батьківського свого багатобожного безбожжя, ненависник же і гонитель великий християнського благочестя. Йому було сповіщено, що ціла Олександрія, преславний в Єгипті град, збунтувалася, бо примножилося там вельми християн, і заворушення між християнами і поганами виникло. Він же, не мігши сам туди іти, бо мав необхідність у Візантії затриматися, послав замість себе одного з бояр своїх — мужа благорозумного, в еллінській премудрості досвідченого, і ритора доброго, на ім'я Мина, родом атенянина. Йому поручив, щоб стишив заворушення людське у граді, і зруйноване виправив, і вигнав християнство з граду, батьківську ж [нечестиву їхню] віру щоб утвердив, і тих, що від неї відійшли [тобто навернулися з поганства до Христа], щоб повернув до неї знову. Мина ж зовні здавався таким, що тримається царської віри і виконує злочестиву його волю, зсередини ж був істинним християнином і хранителем Божих заповідей, але таїв справжню свою віру до часу, чекаючи божественного поклику до подвигу і вінця мученицького. Прийнявши-бо від царя наказ, до Олександрії поспіхом пішов і там без труду заворушення вгамував, обидві супротивні сторони, християн, говорю, і поган, мудрими вмовляннями примирив і безперешкодно кожному віри своєї триматися звелів. І все, що в градських законах порушено і потребувало виправлення, добре виправив, цареві письмово про те сповістив. Тоді замислив свою в Христа віру, що крилася всередині, всім відкрити та для инших зразком благочестя і причиною спасіння бути, і на подвиг мученицький вийти. Сказав-бо собі: 'Якщо в инший час захочу до мучеництва вдатися, то сам лише увінчаний буду. Нині ж й инших до вінця привести зможу'. Почав-бо відкрито славити ім'я Ісуса Христа і вчити святої віри, не словами ж лише переконувати невірних, а й ділами: дався-бо йому зверху дар зцілювати недуги прикликанням імени Христового і знаменням хреста святого. Одного разу, коли йшов через місто, за людьми услід, трапилося на шляху побачити багато калік: кривих, і сліпих, німих же, і глухих, і біснуватих. Помолився ж до Бога, щоб явив силу Свою руками його заради переконання невірного люду, прикликав ім'я Христове і поклав руки свої на хворих, роблячи на кожному з них знамення хреста святого. І тут же всім зцілення було дароване: сліпі прозріли, німі заговорили, криві застрибали, як олені, і біснуваті від нечистих духів звільнилися. Те побачивши, весь народ настрашився, і багато в Христа увірували, їх же Мина святий, словами повчаючи, прилучав до християн. Деякі ж із озлоблених невір'ям і осліплених злістю еллінів, їм же любими були бісівські свята і шанували їх об'їданням, і пиятикою, і нечистивими ділами, не любили ж чесного і повстримного християнського життя, самі були синами пітьми і ненавиділи світло. Бони не могли терпіти, коли бачили наругу над богами своїми і зневажання нікчемних свят своїх, послали таємно до царя, повідомляючи все, що Мина робить, що і сам в розп'ятого Галилейця вірить і весь народ олександрійський тою вірою розбестив, і вже спорожніли давніх богів храми. Цар же, про те довідавшись, сповнився злости страшно і, прикликавши бояр своїх і радників, жалівся перед ними на Мину, що протилежне до його наказу зробив: замість того щоб знищити християнство в Олександрії, то він його примножив і еллінських людей, навчених батьківських стародавніх законів, до нової галилейської привів віри. Бояри ж радили послати туди когось такого, хто б зміг виправити відвернених Миною і самого Мину вмовити або змусити, щоб знову до богів навернувся. Вибрати ж на те приязного царській державі і такого, що служить вірно, що береже все, наказане йому, і виконувати те намагається невідступно. Коли шукали ж такого і розпитувалися, угодним всім виявився єпарх градський на ім'я Єрмоген, муж знатний і славний. І вирішили його послати як такого, що може все, що цар звелить, ділом здіснити. І зразу цар Єрмогена, давши йому з Візантії воїнську силу, в Олександрію послав, щоб Мину судом допитав, град же від християнського [як він гадав] блуду очистив. Був же Єрмоген також з Атен родом, в нечесті ідольському народжений і вихований, але добрий вдачею і милостивий, хоч і не знав Христа, істинного Бога, проте ділами, гідними християнина, Його шанував, творячи з природи законне, не маючи закону. Коли ж плив Єрмоген з воїнством до Єгипту, одної ночі в сонному видінні бачив трьох пресвітлих мужів, що говорили до нього: 'Знай, Єрмогене, що навіть мале, але добре діло не буває зневажене Богом, тому ж і твої діла, хоч і недосконало добрі, Бог прийме і путь твою, що має бути багатьом на згубу, зробить для тебе причиною слави і безсмертної чести. Не забудь-бо слів наших, бо тим шляхом дійдеш до істинного Царя і вічного, ми ж тобі пошлемо такого чоловіка, що тебе тому благословенному цареві зробить другом, і приймеш від нього таку честь, якої нинішній твій цар дати тобі не може'. Збудився ж Єрмоген зо сну, з жахом і подивом розмірковував над побаченим і не розумів, що має з ним бути. І сподівався якусь велику честь отримати, проте від царючих на землі тимчасово, а не від Царя Вишнього, його ж ще не знав, не просвіченими були очі його сердечні. Довге ж те плавання через кілька днів перебувши, пристав до берега в Олександрії і увійшов в град славно під звуки тимпану і труб, і народ зустрічав і з почестями в палати світлі провадив. Коли ж був вечір і люди розійшлися, прийшов блаженний Мина до Єрмогена сам, хотівши осібно побесідувати з ним про єдиного Бога і єдину святу віру, знаючи, що краще слухається бесіда і сприймається порада наодинці. І якщо щось і протилежне кажеться, то краще переноситься, аніж перед собором людським. Увійшовши ж до Єрмогена, каже: 'Слава єдиному великому Богові, Його ж промислом ти сюди прийшов'. Єрмоген же, про єдиного Бога почувши і бачивши декого перед собою із царського двору, зразу звелів Мину взяти під варту, боячись, щоб не бути обмовленим перед царем, що ворога царського до осібної прийняв бесіди. І сказав до тих, що перед ним стояли: 'Завтра пізнає галилейський той тайнослужитель, яким є другом для ворогів царських, і довідається, один Бог чи багато'. На завтра ж було приготоване судилище на площі, і коли зібралося багато людей, сів суддя Єрмоген в оточенні своїх зброєносців і звелів святого Мину представити на суд свій. Представ-бо Христовий воїн, лицем світлий, небоязливий душею, палаючи ревністю за Богом. І каже до нього суддя: 'Належить, Мино, кожній людині шанувати царів і царських богів і бути вдячному за добродійство їхнє, ти ж ні царів, ні богів не шануєш, забувши про їхнє добродійство'. Святий же відповів: 'Доти, о судде, виявляти вдячність своїм добродійникам належить, поки і для того, хто добро чинить, і для того, хто добро приймає, є корисним. Коли ж обом те приносить шкоду, тоді і благодіяння шкідливе, і добродія треба відкинути. Царів же шанувати святим є заради влади і начальства. Якщо ж царі неправедно і неблагочестиво шанують Бога, :до є першим началом, ані не віддають Йому належної чести, тих шанувати не є праведно. Найбільше ж богів їхніх шанувати безрозсудно не пасує, якщо не з'ясуємо спершу, чи є такими ж могутніми, якими могутнім є Бог? Чи є безначальні, і безконечні, і безсмертні? Коли ж їм чогось з того не вистачає, зневажити їх належить. Як-бо можуть бути богами, недосконалими будучи? Гарячим-бо бажанням і чистим серцем треба шукати Бога і міркувати, Хто є воістину Бог. Я, як сам, судде, знаєш, колись був у Атенах, батьківські беріг закони, в юності-бо покинув батьків, великим бажанням і наполегливістю віддався книгам і з трудом немалим перейшов все еллінське вигадане вчення. Дізнавшись, що і в християн є якісь книги, захотів їх прочитати. І коли читав їх, зрозумів, яка в них криється користь. її ж висловити неможливо. Співвіднісши християнські писання з еллінським вченням, знайшов різницю між ними велику і таку, що ніби супротивно бореться: в одних-бо бачив силу і правду, в цих же — помилку і лукавство, бо те, що в християнських є писаннях, являє сили Христові, що належать Богу; писання ж еллінські показують Бога, людськими обкладеного немочами, і стражданнями, і пристрастями, і є сповнені брехні і суєти, нестримности і безстидства. Розповідають, як боги між собою воювали, були переможені і поранені смертними людьми, і иншими незчисленними сповнені злими брехнею і вигадками. І хай одне скажу: християнських писань кінець є спасіння, від істини пізнання, еллінських же — вірна загибель і зведення в нечисті й мерзенні пристрасті і блуд. Проте хоч і такі є християнські писання, не захотів за ними іти, але замислив ділом випробувати Христову силу, щоб насправді навчитися істини. І коли зустрів одного розслабленого, прикликав над ним єдине ім'я Христове — і зразу хворий виздоровів. Я ж, пізнавши єдиного Всесильного Бога, від еллінської суєти відвернувся і, прийнявши святе хрещення, вручив себе Христові. З того часу і донині хвороби великі і страждання неізцілимі, самому лише Богові ізцілимі, швидко і легко зцілюю прикликанням Імени Христового. Словам моїм свідок — весь народ, що стоїть довкола цієї площі, і ніхто не може сказати, що слова мої брехливі і суєтні, бо і нині можливо те, що кажу, самим випробувати на ділі'. Це і багато чого иншого про Христа Бога святий говорив, люди, навколо-стоявши, уважно його слухали від третьої години аж до сьомої; і більше хотіли слів його слухати, аніж страждання бачити. Накінець єдиними вустами всі люди вірні до Єрмогена возвали: 'Не трудися більше, о добрий судде, бо ми всі є свідками його чудотворств, силою Христовою створених. Ні єдиного неправдивого не сказав слова ані нема лукавства в устах його. Якщо б ти тут в той час був, і сам пізнав би істину і дізнався б, як не належить иншого шанувати бога, хіба Бога, якого він проповідує'. Єрмоген же, бачивши людське дерзновення і розуміючи, що всі, хто слухає вчення Мини, до Христа схиляються, боявся мучити святого — не міг же проти істини нічого сказати, соромлячись, і звелів його відвести в темницю, сам же, печальний, вставши, пішов у палату свою. І розійшлися люди, хвалячи Мину святого. Він же, замкнений у в'язниці, співав: 'Спаситель нам Господь від тих, хто утискає нас, і тих, хто ненавидить нас, завстидав'. 'Відкрив у притчах уста наші, і розповів загадку здавна'. Єрмоген же у печалі не їв і не спав уночі, збентежений думками, бо і людей, і царя боявся. Людей — щоб обурення і заворушення за Мину не повстало; царя ж — найбільше, щоб не прогнівався на нього, якщо Мину муками не погубить. І знову зранку на судилищі сидячи, і знаряддя катівське перед собою поклавши, звелів святого поставити перед собою зв'язаного, і каже до нього: 'Скажи мені, о мерзотнику, на що сподівався, насмілившись збунтувати людей, щоб не підкорялися цареві, безсоромно ж богів ганьбили. І вмовляв їх твого брехливого послухати язика і чужу якусь прийняти віру' Святий же відказав: 'Не я навчаю народ не підкорятися злочестивому наказу царському, але ревність Божа, бо ревнують за Господом своїм, Якого пізнали через знамення і чуда. Говорив же перед ними погано про богів царя твого, бо кожній людині, що справедливий розум і здоровий глузд має, природнім є не любити і ненавидіти те, що побачила і пізнала брехливим, а істину полюбити і шанувати належить. Істиною ж, о судді і люди, у ній же нема сумніву, є сам Христос'. Суддя ж каже: 'Тобі-то, о безумче, здається, що так є, ніби істинним є Христос, я ж тобі тут покажу, що не треба поклонятися Розп'ятому і вигадкою є те все, що ти вчора говорив. Коли один з членів тіла твого відітну або спалю, ти, Христові покланяючись, чи зможеш те відтяте або спалене знову собі цілим зробити? І якщо цілим себе зробити не зможеш, то як иншим подаси зцілення?' Святий же каже: 'Хочу, о судде, щоб всілякі на мене за Христа поклав муки. Сподіваюся ж, що і ти тимчасову цю, що нині маєш, честь відкладеш, будеш один з тих, для яких же Христос мій царствує'. Суддя ж, сповнений гніву, звелів відрізати стопи ніг його і обдерти гомілки його і так поставити перед собою, щоб, тим болем від ран одержимий, не зміг відповідати на питання про богів. Він же, самими кістками нагими, обрізаною плоттю ставши, співав: 'Ноги мої стоять на правоті в церквах, благословлю Тебе, Господи'. Текло ж багато крови з ніг його, мученик же світле лице мав і мужнє у стражданні тому серце, язик же вільно риторствував, прославляючи єдиного правди вого Бога, безбожність же викриваючи. Те бачивши, кат і звелів відрізати язик йому. І коли слуги наказане виконати хотіли, каже святий до ката: 'Не лише язик, але й очі ще мені вибереш, але так не здолаєш мене, є бо світильником ногам моїм Закон Христовий, сподіваюся ж, що після відтинання язика ти сам вимовиш звеличання Христу моєму'. Коли був відрізаний язик і кров з уст текла, святий не змінив мужности своєї, але очима показував, що готовий всіма частинами тіла свого за Христа страждати. Звелів же суддя і очі вибрати йому. Коли були вибрані очі, схилив святий голову, що було віддаванням вдячности Богові, що сподобив його такі терпіти за Нього муки. І знову був вкинений до в'язниці, а суддя відійшов з позорищаг говорячи: 'Завтра дам тіло його на поїдання птахам'. Лежав же святий у темниці, виснажений від ран і ледь живий від болю. Уночі ж о годині третій спалахнуло світло, ніби блискавка, і явився сам Христос Господь, що приступив до місця, де був кинутий мученик. Спершу радістю і сміливістю наповнив серце його, тоді полікував язик йому, і очі просвітив, і ноги зцілив, і ніби з мертвих воскресив і оживив, і всього здоровим і цілим зробив, кажучи йому: 'Запам'ятай, о Мино, Я — Ісус Христос, за Якого страждаєш, прийшов відвідати тебе, але й раніше недалеко від тебе був, дивлячись на подвиг твій і чекаючи, щоб твою до мене любов пізнали судді та влада. Але тому, що вже пізнали, відкрито далі буду з тобою, заступаючи тебе. Єрмогена ж, що бореться зі мною і не любить імени мого, завтра будеш мати смиренного, який проситиметься в тебе, згодом ж і друга в подвизі, бо разом з тобою дасть за мене свідчення, разом з тобою постраждає, разом і увінчаєтеся. Не є відповідним благості Моїй, щоб багато його добрих діл загинули через його незнання'. Це сказав Спаситель, подув на нього святим Своїм духом і сповнив його невимовної веселости. Єрмоген же, відпочиваючи на одрі, роздумував про рід і батьківщину Мини святого, і про премудрість його, і мужність, і перший його сан, і яке велике мав у царя дерзновення, і для багатьох перед царем був заступником. Про те все розмірковуючи, дорікав собі, що таку людину муками згубив, думав-бо, що він вже від таких ран помер, і плакав за ним, надумав же тіло його поховати чесно. І настав день, сів знову на судному місці, коли зібралися всі люди олександрійські, послав воїнів, щоб винесли з темниці на площу тіло мученика. Ті ж пішли, побачили в'язницю, що завжди була дуже похмура, сповненою небесного світла і двох мужів, красних і світлих, що при святому стояли, ніби воїни, до захисту і помсти готові. Мину ж святого — не лише живого і всім тілом здорового побачили, але й такого, що бачить світло і ясно говорить, і співає: 'Коли піду через смертну темряву, не злякаюся зла, бо Ти зі мною єси, Господи'. Здивувалися ж побаченому, стояли настрашені, ніби німі, мовчали. Тоді, добре переконавшись, що не привид, але справді бачать те, що здійснилося Божою силою, возвали, кажучи: 'Великий Бог християнський'. І зразу в Христа увірували і до того, хто послав їх, не повернулися. Суддя ж із народом, чекавши довго на тих воїнів, стривожився і послав багатьох, звелівши швидко принести мученика [як же він думав ] померлого. Але й вони те, що і перші, бачивши, увірували в Христа і до перших приєдналися. Святий же, дізнавшись від воїнів, що весь град на майдані зібрався і суддя сидить на судилищі, пішов сам до судді і народу, а за ним услід ішли воїни, що в Христа увірували. Наближаючись до площі, співали: 'Якщо ополчиться на мене полк, не забоїться серце моє'. І зразу всі на них звернули очі свої і дивувалися зі страхом великим, бачивши Мину живим і здоровим, що йшов, і бачив, і говорив, того, хто вчора був напівмертвим, і осліпленим, і без язика. І скрикнули всі з один голос, говорячи: 'Велика сила Христова і саму смерть долає! Блаженний ти, Олександрійський граде, що через одного цього чоловіка дізнався про підступ бісівський, Христову ж істину пізнав. Воістину Божа це земля і сила: 'Радуйся, о риторе і подвижнику єдиного істинного Бога і Спаса, радуйся!' Суддя ж злякався вельми через нову і дивну ту річ і боявся, щоб не повстав на нього народ, відійти з майдану хотів. Люди ж закричали на нього: 'Не відходь, о чесний судде, ані ж не заздри граду на таке щастя, що сьогодні має пізнати ного істинниного Бога і праведним піти шляхом до світла істини!' Суддя ж народові дав знак, щоб затихли, 7зелів святому підійти до себе і приступити ближче. Обман-бо, думав, те, що бачив: не мав ще в собі пізнання Христового. І вглядався у святого старанно, і руками до нього торкався, чи справді є Мина, та ще й зцілений від ран. І бачивши, що справді так є, злякався і, як вражений, мовчав. Тоді, ледве до себе прийшовши, промовив: 'Скажи мені, о чоловіче, що це діється дивне і незбагненне? Чи має силу Бог твій, а не хтось инший таке робити?' Святий же спочатку про Безначального Бога слово сотворив належне, тоді про створення людини і про її переступ, після того про воплочення Христове і викуплення роду людського, про хрест же і добровільні страсті, на кінець додав ще таке: 'Бог, о судде, благий і милостивий, і заради спасіння людей на землю зійшов, ні одного ж не хоче загибелі і втрати вічних благ, але так, як мати турбується про дитя своє, терпеливо, якщо й нечемне чи докучає їй, природною до нього переможена любов'ю: ані не гнівається на нього, як щось не так робить або в невіданні творить, нічого не розуміючи, терпеливо ж чекає його віку і розуму, хочучи бачити його мужем досконалим, серед людей чесних і славних, — так і Бог наш, що створив нас, піклується про нас і, як батько, терпить те, що в невіданні погане робимо, Своїм переможений милосердям, нічого більше не хочучи, лише, щоб ми славу Його унаслідували, вирісши в досконалих мужів, в міру віку духовного. Бачить же Творець вас, дияволом пожертих, що пізніше ви до пізнання істини приходите, роздразнюючи ж Його ідолами своїми і гніваючи Його богами своїми, що не є богами, і тих, хто не боїться сили Його влади. Жаліє, щоб ви не загинули і, як про синів, про вас піклується, через мене нині викрив і переміг ваш блуд, і ревність вашу нерозумну, яку ж і всі, що на мене дивляться, ісповідують. Хай пізнає-бо кожен із вас Христову в мені силу, бо я чоловік, що вже до старости наблизився, вчора ж немалих частин тіла, всіх же тілесних сил через муки позбувся і, як мертвий, в темницю вкинений, оце нині стою перед вами ціляй і неушкоджений, нічим же не знищений і, ніби сьогодні знову народжений, здоровший відданий у цей світ. І якщо хтось хоче довідатися, хто є істинним Богом, хай знає: ним є Той, хто дав мені нині язик, і очі, і ноги, і повне здоров'я. І нехай вірує в Нього, бо від початку створив світ цей і те, що в ньому, і дарував рух живому. Зрозумій, о судде, і не будь незнаючим про те, хто піклується про тебе і твого чекає навернення. Належить-бо і тобі до Христа приступити, як же мені від Нього самого було повідомлено. Радуйся ж, що до доброго і вічного Царя маєш прийти і до мученицької боротьби разом зі мною долучитися. Суддя ж, що мав душу добру і сприйнятливу для благодаті, почав то зі слів святого, то зі створеного чуда пізнавати істинного Бога, коли божественне світло сердечних його очей торнулося. І згадав видіння, яке, в кораблі пливучи, бачив, пізнав, що хоче його Бог з'єднати зі своїми вірними рабами і друзями. Радів-бо, що велику користь знайшов, засмутився-бо, що стільки часу в блуді перебував: як може бути достойний благодаті такого Бога. Коли це собі думав, божественна благодать, до пізнання його прикликаючи, відкрила йому найяснішої істини знамення. І побачив він із деякими небагатьма друзями своїми двох мужів, що при святому Мині стояли, як блискавиці, світилися і крила мали і вінець над главою мученицькою тримали. їх же побачивши, злякався дуже, і питався у друзів своїх, що були при ньому, чи вони бачать те, що він бачить. І сказали, що також бачать. І зразу встав Єрмоген з-за столу свого, велегласно до людей, рукою на святого показуючи, сказав: 'Воістину істинного Бога це слуга, і великим є той Бог, Якого ж він вчить нас шанувати, якщо чудесно подає з Небес допомогу рабам Своїм, і захищає їх, і перемоги їм дарує. Безумний я був досі, придушений бісом, і намагався до нього привести вас, тих, що праведно в Христа вірити хотіли'. Те сказавши, хотів до ніг мученицьких припасти, але боявся наблизитися, ангельське бачачи видіння. Раптом же ангели стали невидимі, кинувся Єрмоген до святого Мини і, чесні його ноги обнявши, цілував, говорячи: 'Молись за мене, істинний слуго Божий, молися, прошу тебе через саму, що проповідуєш, істину, молися, щоб і я, недостойний, сподобився бути слугою Бога твого. Його ж благодаті якщо сподоблюся, каятися буду за попередній свій блуд і безумство'. Святий же говорить до нього: 'Благодушний будь, о світлий єпарше, ані не сумнівайся у благості Божій, я-бо знаю Його благоутробного і милосердного і уповаю, що, коли прийдеш до Нього, не лише не відкине, але в Книги життя ім'я твоє впише, прийнявши твою в Нього ревну віру. І так, як мені про тебе відкрив, хоче, щоб і ти мучеництвом прославив Ім'я Його божественне'. Те сказавши, розумів святий, що люди перебували весь день не ївши, всі-бо бачили те, що відбулося, і дивувалися, забувши про їжу, і ні один не хотів відійти з площі від превеликого чуда того і від солодкомовних уст Христового Ісповідника. Те розуміючи, святий пішов сам із майдану і людям розійтися велів, обіцяючи завтра на площу прийти і про святу віру більше сказати, і наставити їх, що їм належить робити. Єрмоген же не залишив святого Мини, але цілу ніч перепровадив з ним, наставляючися від нього на путь праведну пізнання Бога, і таїнств віри в Христа навчаючись. Зранку ж стільки олександрійського люду на площі зібралося, що не могли поміститися на площі. Коли святий Мина із Єрмогеном на площу сходили, велика кількість еллінів випереджали їх, єдиними устами взиваючи: 'Всі ми віруємо в Бога, Якого ти проповідуєш, і Йому єдиному підкорятися обіцяємо, відрікаємося всього нашого попереднього блуду'. Святий же, дякуючи Богові, що навертає до Себе озлоблених і заблукалих на путь праведну наставляє, похваляв же і їхнє швидке до Бога навернення і втішав їх словами богомудрими, благонадійними їх роблячи на благодать Божу, якої сподобляться святим хрещенням. Зійшовши ж і ставши на площі, до всього народу говорив: 'Бог нехай здійснить вас своїм знаменням, до всілякого діла доброго здатними вас хай зробить'. Звелів же, хто що хоче спитати про Бога і повчатися чого хто хоче. Суддя ж зі всім народом каже: 'Нема ні єдиного в нас сумніву щодо Бога твого, о святіший чоловіче Божий, все наяву пізнали і у все, що ти сказав, віруємо, єдине лише просимо: щоб приєднатися до Бога хрещенням'. Дехто ж із людей, бачачи Єрмогена, що приступав до Христа, казали: 'Справді Бог не зважає на особу, бо й еллінові дарував своє пізнання і благодать за Його ж до бідних велике милосердя'. Після цього зібралися єпископи, що з навколишніх місць і пустель прийшли до Олександрії: одні словесних своїх овець відвідати, инші ж подвиг мученицький бачити хотіли — і було їх числом тринадцять. Коли вони зібралися і вода приготована була, звеліли Єрмогенові, щоб прихилив голову свою перед єпископами. Ті ж, зливаючи воду на голову його, говорили: 'Приймає купіль від народження Єрмоген, в Ім'я Отця, і Сина, і Святого Духа'. І так був охрещений суддя перед усім народом, і всі люди славу возсилали Христу Богові. Хрестилося ж і людей багато, і була радість велика у цілому граді, веселилися люди вірні в Господі Бозі своїм. Єрмоген же по небагатьох днях поставлений був єпископом граду олександрійського і роздав усі свої маєтки потребуючим. Озброївся ж зі всім словесним своїм стадом на диявола міцно, бо за короткий час капища бісівські зруйнував, ідолів розбив і на тих місцях церкви побудував, і кількість незчисленну еллінів до Христа приводив, хрестячи, і хвороби всілякі зцілював прикликанням імени Христового і хреста Його святого знаменням. І духів лукавих із людей виганяв, і учив всіх людей благочестя і чистоти, смирення ж і любови, і покірности, та инших доброчинств, сам же собою зразок стадові давав. Поки так було, еллін один, жорстокий серцем, на ім'я Рустик, один із синклітуг, пішов до царя, сповістив все, що було в Олександрії: що єпарх Єрмоген, учення Мини послухавши, християнином став, і про те, що люд олександрійський пішов за Єрмогеном і Миною — ту, що й вони, прийняв віру. Цар же Максимін, те чувши, сповнився люті не лише на Єрмогена і Мину, але і на весь град Олександрійський гнівався і, не зволікаючи, встав і пішов до Олександрії, взявши зі собою озброєного війська десять тисяч. І, увійшовши в град, зразу Мину і Єрмогена взяв, коли площа вже була приготована, і, всьому граду на позорищі зібратися звелівши, на судищі сів. І коли ведені були до нього на судилище святі, за велінням його оголені, побачивши їх, мучитель велегласно возвав: 'О боги! Що це має бути, що ті, яким перша у нас була дана честь, добровільно всім знехтували, відречене ж і погане вибрали собі життя і зробилися на вигляд як одні зі скоморохів'. Тоді до Єрмогена говорити почав: 'Скажи мені, нещасний, з якої причини вручив тобі владу над всіма землями і морями, чи не для того, щоб був вірний богам і нам? І щоб Мину, що в блуд упав, до батьківського навернути закону? Ти ж не тільки його не повернув із блуду, але і його поглядів другом зробився і обстриг собі голову, о безумче, як один зі сміхотворців'. Коли так гордий цар лютував і загрозою дихав, Цар небесний благий милостиво зверху подивися на рабів Своїх, бо несподівано явилися їм ангели, сміливістю наповнюючи їх і на подвиг помазуючи, велівши ж не боятися їм гніву царевого, бо їхнє має бути торжество. Єрмоген же відповів цареві, говорячи: 'Якщо схочеш, о царю, терпеливо мене послухати, з якої причини те, як ти вважаєш, попереднє щастя, волею відкинув і захотів виглядати, як безумець, і вбогий, і висміяний, і безчесний, і називатися Христовим, і бути готовим за Нього на вогонь, і меч, і на зуби звірячі, смерти за нього більше, ніж життя, бажати, — повім тобі, лише зрозумій'. Цар же сказав: 'Якщо щось справді повідати будеш, слухатиму, лише вважай, щоб замість істини брехні не поклав'. Єрмоген же почав розповідати таке: 'Я, о царю, яку мав старанність, коли гонив Христа і християн, шанував же давніх богів і твоїй підкорявся волі; сам добре знаєш, якщо мене в град цей послав, аби Мину, мужа премудрого, то ласкою, то погрозами до батьківської повернути віри. З такою ж послав мене воїнською силою, що й ти сам з більшою не прийшов. І свідком мені є весь народ цього граду, яким був я спочатку, вмовляючи, картаючи, лякаючи, погрожуючи і всіма способами намагаючись мужа того відвернути від благочестя християнського. Безумний-бо, я не знав, на якого попав чоловіка, настільки безстрашного і мужнього, що вільний язик мав до відповідей, готове ж серце до мук терпіння, і все найгірше готовий перенести швидше, ніж Христа відректися. Але коли бачив його, що не хоче поклонитися богам, що не боявся влади, ані мук не лякався, ані поради не слухав, богам же він докоряв, і весь люд йому співчував, бо як він про віру мудро говорив, — почав я його мучити: спершу звелів відтяти стопи ніг його аж до кісток, тоді язик обрізати й очі виколоти. Знемагаючого ж від болю, ран і вже ледь дихаючого, звелів вкинути до в'язниці. Змилосердився ж над ним [хай кажу правду], як над своїм співгромадянином, тяжко серцем переживав, що такий муж загине, премудрий і солодкомовний. Зранку ж звелів винести тіло його, думаючи, що вже помер він, і тут побачив його живого, що сам ішов до мене здоровими ногами, очима бачив і говорив язиком. Його ж побачивши, думав, що привид, і примружив очі свої, не хотів і подоби бачити того, хто богам ворог. Але коли встав від столу свого і з иншими почав з цікавости видиме оглядати, не лише одним повірив очам, але і руками видиме осягнув. Впізнав, що то сам Мина. І зразу істиною переможений був, правдивого маючи свідка — совість. Але проте це сам він стоїть перед тобою, царю, і це люди, що бачили муки його, хай скажуть тобі, довідайся сам, якщо ж хочеш, коли чудо є в тебе перед очима. Скажи мені ти [так ти богів твоїх], о царю: чи хто побачив таке, як я бачив, — Христа, що несподівано цілого чоловіка обновив, і оживив, і таким чудом силу свою сповістив, бо то діло нікого иншого, а єдиного Бога. І як він Сам створив першу людину і обіцяв тим, хто вірує в Нього, вічне на небі Царство. Якби хто це пізнав і побачив, чи знехтував би таким Богом? І чи не схотів би назватися Його другом? І чи б відмовився від такої благодаті і сили, щоб змогти [як і сам Бог] сліпих просвітлювати, кривих виправляти, гори переставляти, мертвих воскрешати і, хай одне скажу: будь-яку річ створену зрушити єдиним словом і помахом, ще ж мати обітницю веселости і Царства вічного. Хто такого Бога залишив би? І проти такого блаженства очі свої зажмурював би? Вибрав би ваших богів шанувати, і бути єпархом і царем, хто би такий, думаєш, був? Чи не був би справді безумець і невіглас, що не вміє розпізнати, де добре і корисне? Через те я, о царю, від блуду і вигадок ваших, і осоружних богів, і всіх тимчасових суєтних благ відвернувся, до єдиного приступив Бога і волію здаватися вам безумним [як сам ти сказав] і нещасним більше, аніж у вас премудрим і вибраним. І це вже наше від тих, що чув, знаєш, Христове ж, якщо хочеш, не зволікаючи, спробуй на ділі. Вигадай швидко на нас якусь велику муку, а якщо ти вигадати не можеш, то я, що був вже немало часу суддею і катом і досвідчений є в тому ділі вельми, сам на себе вигадаю, инше ж тобі нагадаю: дай нас на поїдання звірам, скинь з гори у хащі, вкинь у море, в землю живих закопай, мечем посічи, вогнем спали і кожній частині тіл наших відповідний спричини біль. Це-бо і я, коли був осліплений нечестям, чинив своєму світилу, що вивів мене на світло істини, цьому святому Мині'. Так святий Єрмоген безстрашно до царя говорив, дивувалися люди його сміливості і вільній мові і свідчили, що перед очима всіх сталося чудо зі святим Миною. Цар же супроти сказаного Єрмогеном не міг жодного слова промовити, разом і подумуючи, що коли в більшу з ним вдасться бесіду, стиду великого сповниться і боги будуть знищені. Звелів зразу відсікти йому руки до рамен і ноги до колін і вкинути їх у вогонь перед очима його, щоб бачив, як частини його згоряють. Мученик же, трохи голову піднявши, руки ж свої і ноги у вогні побачив і сказав: 'Який я щасливий. що руки мої, які колись підносив до богів чужих, і ноги, якими ж ходив у блуді, Бог нині прийме як жертву і приношення'. Тоді сулицею черево його проколене було, і вилилося все нутро його. Решту ж тіла його, ще дихаючого, кати у ріку вкинули — за велінням царевим. Мину ж святого цар словами випробовувати боявся, щоб якось сміливим говоренням і чудами [про них же ясно чув] не посоромив його і решту єдиновірних йому людей від богів не відвернув, звелів [без будь-якого допиту] відвести в похмуру в'язницю і там, за руки зв'язаного, повісити, на ноги ж камінь дуже великий прив'язати, щоб так суглоби його сильним каменя тягарем розтягнулися і тяжкою, висячи довго, помер смертю. Святий же Мина, те терплячи, псаломське слово мав в устах своїх: 'Бачиш, — говорив до Бога, — смирення моє і труд мій'. І те, що говорить апостол: 'Не є достойні пристрасті віку цього Слави, яка хоче явитися'. Тоді, коли його суглоби випали зі своїх місць і все його тіло було натягнене як струна, і біль важкий примножився, — замовк. Бог же, дивну Свою у святих Своїх здійснюючи силу, не лише страстотерпців у муках не покине, але і невимовне в них сотворить чудо, бо Його божественним помахом ангели, коли святий Єрмоген, ще ледь дихаючи, в ріку був вкинений, зразу явившись, із води його взяли і на берег винесли, руки ж його і ноги відтяті зцілили і всього живого, здорового і цілого зробили, бо бути йому новим, ніби нині народженим, чоловіком;у ту ж ніч до святого Мини, що в темниці висів і ледь живий був, його привели. І там, Мину святого від пут звільнивши і зціливши, обох тою, що на небесах, винагородою утішали і казали, що вже вінці для них готові і Подвижник чекає, поки течію подвигу свого добре здолають. І були з ними до ранку, укріплюючи на те, що мало бути, страждання. Коли ж настав день, дуже рано звелів цар відкрити позорище і всьому зібратися народові. Тоді і сам, прийшовши, на своєму сів престолі. Бачачи ж, що весь град вірує в Христа, вагався, кажучи: 'Не добре є міщан залишити без розправи ані, знову ж таки, не корисно є всіх покарати і стратити'. Вдав, ніби не відає нічого про їхню віру у Христа, і почав до людей говорити: 'Знаю, що всі ви великих богів наших жертвами і поклоніннями вшановуєте, цареві ж зі страхом належний послух виказуєте у всьому, але оскільки спочатку не стали проти тих мерзенних чоловіків, що Розп'ятого учення поширювати насмілилися і не побили їх перед нашим до вас приходом камінням, через те немалий гнів від богів на себе зрушили. Я ж, не бажаючи жодному з вас у якусь біду впасти з доп/сту богів, не хочу вас без якоїсь залишити кари, чинячи помсту за гнівання богів. Велю-бо, хай відніметься попередня честь від града вашого, щоб не бути нікому ж від вас санованим ані не возводитися нікому до високої влади. Знайте ж і це, що Розп'ятий нікого від злого не визволяє, лише у всі біди і наглу смерть тих, хто в Нього вірує, приводить. А те, що правдою є мною сказане, хай засвідчать вчорашні два волхви Єрмоген і Мина, які перед муками мертвих воскрешати обіцяли, мною ж тяжкими по заслугах своїх знищені були муками, навіть собі самим допомогти не спромоглися. Де-бо є нині лукавого того Христа сила?' Коли цар так злословив і Ім'я Христове ганьбив, весь люд бунтувався і обурювався між собою, дещо нове проти царя здумаючи. Коли глашатаї звеліли мовчати і цар знову говорити хотів, раптом з'явилися святі Мина і Єрмоген, що йшли до царя. І всі, очі на них з подивом повернувши, ніби єдиним язиком і єдиними устами скрикнули: 'Один воістину є Бог — Бог християнський'. І був цар розгублений у страсі великому. Один же серед тих, що стояли серед людей там, на ім'я Євґраф, в еллінській премудрості досвідчений, був колись одним із письменників, у той час, коли святий Мина, суддею бувши, управляв градом. Той Євґраф, бачивши святих мучеників живих і здорових, ревности божественної сповнився і, знаменувавшись хресним знаменням, сміливо насеред майдану вийшов і став перед царем, говорячи: 'Я, о царю, християнином є і твої накази відкидаю, і ось я перед тобою, не щадячи тіла свого заради Христа, і не сподівайся мене силою чи ласкою подолати. Не тільки ж мене, але жодного з нас, християнина, перемогти не зможеш, нам-бо життя з вами є смертю, а померти за Христа — воістину життям. Увійшов єси, як лев, у град наш, хотівши поглинути Христове стадо та ідолопоклонством знищити святу віру. Але ми не зважаємо на твою лють, готові ж на смерть за благочестя, насміхаємося з тебе, як із хитрої лисиці'. Це чувши, цар спалахнув люттю і, з престолу швидко вставши, кинувся на нього: вихопив в одного, що стояв перед ним, меч, своєю рукою потяв святого Євґрафа і на частини розрубав його з великого гніву. Він же, посічений, доки ж міг, докоряв мучителеві безбожністю, дякував же Богові, що швидше за инших йде до Нього і що не одною виразкою, а багатьма ранами, які багато вінців йому обіцяють, кінець прийняв. І так у руки Божі передав страдницьку свою душу, посічений серед площі. Цар же, знову на столі своєму сівши, до святих мучеників Мини і Єрмогена звернувся і каже: 'Клянуся богів моїх силою, що ніколи не бачив таких волхвів, як ці. І не дивно, що простий народ слухає їх: хитрістю-бо чарівною невігласів заманюють, від богів відводять і за Розп'ятого вмерти радять. Я-бо негайно покажу, о окаянні, хто ви є: чи привид, який очі заслоняє, чи справді оновлене тіло'. Святі ж відповіли: 'Тому що розум твій порожній і осліплена душа, і серце озлоблене, через те правдива річ видається тобі маревом. Чи не відкрито ти сліпуєш, коли не маєш віри, що від сонця ясніша? Якщо сумніваєшся, сам подумай уважно, чи справді ми є? Якщо загрозою лютуєш, то знову муками і ранами нас випробуй і дізнаєшся, що тілом ми є, а не маревом. Чи добре є, що хочеш нас до тимчасових обіцянок приєднати? То знай, що коли б ти і саме своє царство нам давав, що у вас є річчю найвищою, то і цим не зможеш нас зманити. Дай-бо нам свою останню відповідь, бачиш, що нічого не досягнув'. Цар же, бачачи, що це не марево, але справжнє, — багато-бо хто руками до них торкався і зцілену від ран плоть бачив, — звелів мечем відтяти їм голови. Сам же, вставши, відійшов у свої палати, соромлячись, що нічим не може здолати Христових воїнів. Святих же повели на місце усікновення — йшов за ними весь народ. І, звівши догори очі свої, стояли довго, молячись Богові, щоб подав святим церквам і всьому християнству мир і тишу і щоб ніхто, хто допомоги їхньої потребує, без нічого не повернувся. Тоді навзаєм обнялися і мир один одному дали, простягли під меч чесні свої шиї і усічені від воїна були. Але тому, що великий Мина, ще живим бувши, просив царя, щоб у Візантії поклали його тіло [і про це, кончину приймаючи, заповідав вірним, що перед ним стояли], через те Максимин-цар звелів ковчег залізний збудувати і, поклавши в нього тіла святих мучеників, вкинув у море, щоб не були вшановані від християн. Сам же, розумівши шум людський і велике ним обурення, і боячись, щоб не зрушився на нього бунт, вийшов поспіхом із граду і до Візантії повернувся. Ковчег же залізний з мощами святих мучеників не погрузнув у морі, але, силою Божою по водах несений, випередив царя, до Візантії доплив швидко, як крилата птаха летячи. Єпископу ж візантійському було одне вночі божественне видіння, яке казало, щоб, не гаючись, вийшов на берег морський і ковчег із мощами святими чесно прийняв. Єпископ же тої ночі, скликавши клир свій і декого з вірних міщан, мужів чесних, вийшов до моря. І побачили всі світло, ніби стовп, який з Небес на море сходив і в якійсь лодії утверджувався, і два мужі пресвітлі у тій же лодії до берега, на якому ж єпископ із клиром стояли, зближалися. І коли близько берега було видиме, побачили, що не лодія, але ковчег пливе, тягнули його водами двоє світлоносних ангелів, що й невидимими зразу стали, на березі ковчег поставивши. Єпископ і ті, що з ним, обнявши ковчег з радістю, і розуміючи, що залізний є, дивувалися вельми, що тягар залізний не погруз у безодні, але, як дерево легке, водами плив. І, цілувавши святих мучеників чесні тіла, в місці сокровенному їх зберегли до часу. Максимина ж царя, що був у дорозі, Божа постигла кара, бо лишився без очей тілесних той, хто давно сліпий був очима душевними. І так, як сам домашнім своїм друзям розповідав, битий був невидимими руками, і по кількох днях помер окаянний. Тоді єпископ з великою честю мощі мученицькі поховав при стіні градській — щоб були граду сторожею, тим, що морем пливуть, — охоронцями, і в хворобах страждаючим — лікарями. На славу великого Бога і Спаса нашого Ісуса Христа, нині, і повсякчас, і во віки віків. Амінь. У той самий день пам'ять преподобного отця нашого Томи, про нього ж у Пролозі написано просторо. Місяця грудня в 11-ий день Житіє преподобного отця нашого Даниїла Стовпника  Месопотамія, що лежить між ріками Євфратом і Тигром, виростила цю райську гілку — преподобного отця нашого Даниїла у селі, що називається Вітара, поблизу града Самосата, від батьків християнських на ім'я Ілія і Марта. Зачаття ж його таке було: мати його неплідною була і не родила, через що її ображали: чоловік — незчисленними кпинами і докорами, родичі і сусіди — зневагою. Вона з гіркотою в серці одного разу вийшла опівночі з дому свого тихо і, руки до неба піднісши, з рясними сльозами молилася до Бога, мовлячи: 'Господи, царю, Ти, що спершу створив мужа і жону і сказав: 'Ростіться і множіться', — що дарував у старості Сарі Ісаака, Анні Самуїла, Єлисаветі Івана, — Ти і в моїй подібній біді змилосердися і, милостиво глянувши, розв'яжи безпліддя моє, забери зневагу і дай плід неплідній утробі, щоб дароване Тобою Тобі принесла, як давно Анна Самуїла'. Так серцем покірним і духом смиренним помолившись, повернулася в дім і, коли трохи заснула, бачила уві сні два світильники пресвітлі і великі, тарелеподібні, що з небес помалу сходили над головою її. Уставши ж рано, розповіла бачене мужеві і сусідам — ті ж по-різному їй тлумачили, але то було передзнаменування, що мав вийти з неї такий плід, який сяйвом доброчинств понад зорі буде ясніший. Невдовзі ж зачала, народила дитинча чоловічого роду, з його ж народженням обоє звільнилися від печалі, тобто безпліддя і хвороби. Такий свого земного життя Даниїл блаженний мав початок, так вийшов у світ, бо був справді сином світла. Ріс же хлопець п'ять літ без імени: не хотіли-бо батьки самі дитині своїй ім'я наректи, але хотіли, щоб нарікся від Бога, бо хто Божим даром народився той від Бога й ім'я собі прийме. Вєли-бо його в один монастир, несучи дари Богові, й ігумена просили, щоб нарік ім'я дитині їхній. Він же, богонатхненний, говорив, що тим ім'ям його годиться назвати, яке сам Бог відкриє. Дивлячись же на дитину, звелів дати собі книгу з божественного олтаря і, розкривши її, знайшов якісь слова святого Даниїла Пророка і, розумівши, що так благоволить Бог, щоб це ім'я пророка і нареклося цьому хлоп'яті, назвав його Даниїлом — цим же знаменувалося, що має хлопець великому пророкові як же іменем, так і вдачею бути подібний. І хотіли батьки, щоб зразу син їхній у монастирі тому освятився Богові, але ігумен відмовив, бо дуже ще малий був хлопець. І повернулися з ним додому. Бог так влаштував, що потім хлопець не волею инших, але своїм розумом і волею вибрав добре. Ріс же хлопець, у дитинстві його впізнавалося, яким має бути муж дорослий: із саджанця дерева добре видно, які має згодом приносити плоди; вже-бо доброчинств тінь йшла за тим, хто у світлі благодаті Божої ходив. Коли ж мав дванадцять років, вийшов з дому батька свого, нікому не розповідаючи про свій відхід і про намір: знехтував-бо вже заради Христа батьками своїми, і родичами, і друзями, і пішов у монастир, що був за дванадцять стадій від села, що виростило його. І, впавши до ніг ігуменові, просив його, щоб прийняв його до лику тих, хто інокує, і в ангельський вбрав його образ. Ігумен же, вказуючи йому на тіла його слабкість і юний вік, говорив, що такий молодий юнак не може понести багатьох трудів чернечих, важких часом навіть для мужів, таких, як чування, доділягання, пости, умертвлення тілесні і повне волі своєї і всілякого тілесного бажання усічення. Через те радив йому знову до батьків повернутися і якийсь час вдома перебувати, а не братися за такі труди, що юні його сили перевищують. Даниїл же казав: 'Я для того сюди прийшов, щоб жити для Христа, померти для світу. Якщо ж я від красних тих чернечих трудів умру, то краще є, ніж іти марне звідси і, поклавши руку на рало [це за Євангедієм кажу], назад повернутися'. Ігумен же знову багато до нього говорив, більше ж від нього чув. Коли не зміг від наміру його відмовити і побачив у ньому велике до Бога прагнення і ревну любов, скликав братію і радився з ними: чи можна такого юного хлопця в монастир прийняти. Вони ж дивувалися хлопцевій великодушності і благостійкості і Божий у ньому поклик впізнавали — отож дозволили прийняти його до свого співперебування. І був Даниїл, палаючи духом до добродійности, і жив по Бозі. За якийсь час дізналися про нього батьки його, що в тому монастирі перебуває, утішилися, разом з тим і здивувалися, що такий хлопець сам себе віддав на службу Богові. І пішли до нього, бачили його: ще непострижений і без чернечого одягу поміж ченцями ходив. Просили-бо ігумена, щоб перед очима їхніми постриг сина їхнього і в одяг чернечий вбрав його. Ігумен же, за радою братії, у день недільний постриг в чин чернечий Даниїла. Батькам же його заповів не приходити часто до сина, і вони повернулися, втішаючись, у дім свій. Даниїл же блаженний, дозріваючи і скріплюючись духом, ріс літами і доброчинствами. Надзвичайного його життя початок і корінь наступних плодів був такий: любов'ю божественною розпалилося серце його і забажав вельми поклонитися святим місцям, на яких же Господь наш Ісус Христос за нас постраждав, і похований був, і воскрес, і звідти ж і на небо зійшов. Разом з тим горів духом бачити великого мужа Симеона Стовпника. І прийшов до ігумена, відкрив йому бажання своє, і просив, щоб відпустив його в дорогу намірену. Той же тоді затримав його. Проте потім сам, маючи необхідність в Антіохію через церковні потреби йти, взяв зі собою Даниїла та инших деяких братів. Були ж у селі, що називалося Тилада, де ж недалеко був святий Симеон Стовпник, і пішов Даниїл до стовпа його. Побачив суворість того місця і висоту стовпа, і як міцний той муж взимі мороз, улітку негоду, і дощ, і вітри терпить. І якщо дехто із недосвідчених вважав, що святий заради марнославства таке терпить, блаженний же Даниїл не лише дивувався його терпінню, але і до наслідування його виявив бажання. Коли ж знизу озвався, святий Симеон, зверху на них поглянувши, звелів приставити драбину і вийти до нього, якщо хочуть. Тоді було видно, хто якого духу: один-бо казав, що болять ноги, инший же через старість відмовлявся, а ще инший ще якоюсь неміччю прикривався. Даниїл, на драбину зійшовши, вибрався швидко і з радістю цілував великого Симеона. І немарний був труд його, бо спершу повчанням Великий його наставив і Заохотив до більшої добродійности, тоді сподобився благословення його, що він подав покладанням рук, і про те, що має з ним бути, довідався. Чув-бо його, що пророче говорив до нього: 'Кріпися, дитино, і хай зміцніє серце твоє, багато непідйомних піднімеш трудів, Христа ради, Який буде тобі у всьому помічником, зміцнюючи тебе і втішаючи дух твій'. Зійшов-бо Даниїл по любій і приємній зі святим бесіді і в монастир свій повернувся. За якийсь же час, коли ігумен його до Господа відійшов, просили його брати, щоб прийняв по ньому ігуменське начальство. Він же, иншого їм замість себе показавши, сам, самотности шукаючи, говорив до себе: 'Ось вільний ти, Даниїле, і маєш час, якого хотів перед тим, іди-бо в бажану дорогу і намір свій сповни'. І так вийшов з монастиря свого таємно, ніхто про те не знав, і прийшов у загороду, що була при стовпі Симеона, і, там пробувши чотирнадцять літ, відійти хотів. Симеон же святий, люблячи його, радив йому з ним перебувати. Але Даниїл, маючи велике бажання бачити святі місця в Єрусалимі і у внутрішню на мовчання іти пустелю, вирушив в дорогу, пішов до Палестини. Була ж тоді в Палестині війна: самаряни-бо на християн нападали, і нелегкий там був шлях. Про те почувши, Даниїл не зважав, але мужнім ішов розумом і безстрашним серцем, не боячися смерти, сильним охоплений був бажанням, щоб путь свою, віддавна намірену, здійснити. Пройшовши ж досить, зустрів одного ченця чесного, літами старого, на вигляд благочестивого, у всьому на святого Симеона Стовпника подібного. Він, обнявши Даниїла, куди іде, спитав, розмовляючи по-сирійськи. Той же відповідав: 'Якщо Бог дозволить, іду до Святих Місць'. Старець же мовить: 'Добре ти сказав 'якщо Бог дозволить' , — нині ж хай буде тобі відомо, що путь ця твоя не є з Божої волі. Чи ти не чув про заворушення і війну в Палестині?' Даниїл же каже: 'Чув, але уповаю на Бога, що помічником мені буде, і маю надію, що жодне зло на мене не прийде. Якщо ж трапиться щось таке, не боюся, бо чи живі, чи помираємо, Господовими є'. Старець же пророче до нього сказав слово: 'Не бентеж ніг своїх, і хай не задрімає твій ангел Охоронець'. Проте Даниїл навпаки говорив, готовий, здавалося, вмерти на дорозі тій Христа ради. Старець же, сердячись, відвернув лице своє і каже: 'Не велів Господь, щоб себе передчасно на смерть кидати і самому старатися, щоб насильницьки бути вбитим. Він-бо сказав: 'Якщо гонять вас у цьому граді, втікайте в інший'. Тоді ж Даниїл схилився до порад старця і казав: 'Якщо так виглядає, отче, повернуся'. Відповів старець: 'Не раджу тобі, щоб кожного разу від намірів своїх відступав, безумний був би ти, але не йди в цей злий час туди — вернися до Візантії, що святинею, другим Єрусалимом є, тому благодать нині дана їй від Бога, у ній же у багато церков можна буде тобі заходити і багатьох святинь спогляданням наповнюватися. Якщо ж схочеш безмовствувати — чи у верхній Тракії, чи при самому березі Понта, — буде тобі на користь, і Бог у тому допоможе тобі. Инше ж: не варто думати, що лише в Єрусалимі знайдеш Бога, а у Візантії — ні, бо Бог ніяким не охоплюється місцем, о любий'. Поки так між собою бесідували, зайшло сонце, і трапився їм по дорозі монастир, до нього ж на ніч була потреба завернути, і йшли до монастиря того. Говорить же старець до Даниїла: 'Іди переді мною, а я услід тобі'. І думав Даниїл, що старець має якусь потребу залишитися, тож пішов наперед. І, прийшовши до воріт монастирських, сів, чекаючи старця. І коли побачив, що нема його, подумав, що в иншому місці повернув старець заночувати. І, зайшовши сам всередину, цілував ігумена і братію і подану йому скуштував їжу. Коли відпочивав, став перед ним знову той старець у видінні, радячи робити те, що говорив на дорозі, — повернутися швидко до Візантії. Даниїл же, збудившись і нікого перед собою не бачивши, розмірковував, хто йому являвся: чи людина, чи ангел, — був же то Симеон, Великий Стовпник. Після видіння того Даниїл блаженний, відспівавши ранкові молитви і мир чорноризцям, що там жили, давши, до Візантії пішов. Коли доходив до берега Понта, увійшов до церкви святого Архистратига Михаїла, Воєводи Сил небесних, і перебував у ній сім днів. Почув про один порожній ідольський храм, що стояв у Филимпорі, — у ньому ж багато жило нечистих духів, і поминути їх нікому не було можливим: тих, що плили поблизу, — у воді потопляли, на тих, що йшли поблизу, як розбійники, нападали і вбивали. Про те святий чувши, надумав туди іти і жити, згадуючи великого Антонія, який стільки зла від бісів перетерпів, але, врешті Божою поміччю перемігши їх, великих почестей удостоївся. Пішов-бо в порожній той храм, озброївшись непереможною хреста святого зброєю, разом і співаючи: 'Господь світло моє і Спаситель мій, кого буду боятися?' І злякалося перед боєм бісівське полчище. Духовний же той воїн, обходячи кути, знаменням огорожував їх хресним, у кожному схиляв коліна і молився до Бога. Коли ж настав вечір, прийшов князь пітьми і кидав камінням на святого. Чувся ж голос страшний і крик, і почався шум. Даниїл же без боязні на молитві стоячи, говорив: 'Якщо ополчиться на мене полк, не забоїться серце моє'. І так перепровадив першу і другу ніч. У третю ж побачив багато бісів в людський зріст завеликих: вони, як воїни, з лицями понурими і страшними, як хижаки, зубами скреготали і лютували на нього, говорячи: 'Хто тобі, о окаянний, радив прийти сюди, де ми віддавна жили господарями цьому місцю?' І кинулися на нього: одні хотіли його в море вкинути, инші ж каменями намагалися побити, проте ні один з бісів до нього приступити не міг. Святий же згадав слова Господні: 'Цей рід не виженеться нічим, лише молитвою і постом, це роби'. Так зробив: загородив усі входи, що були в тому храмі, одне лише віконце залишив, і перебував у пості та молитві. За короткий час силою Божою вигнана була вся бісівська сила звідти, і заходили туди люди без перешкоди. Відомо про те стало всюди, і почали багато з навколишніх країв приходити до святого Даниїла, дивуючись, що де була оселя бісам, там здійснюється славослов'я Боже удень і вночі. Ненавидячи добро й не можучи себе переможеним бачити від святого, диявол вклав заздрість декому із клириків, і почали говорити між собою: 'Звідки він прийшов сюди, і всі йдуть до нього, і славлять його всюди. Але скажемо патріярхові, хай вижене його з того місця'. І, підійшовши до патріярха Царгородського Анатолія, наговорили на святого. Патріярх же каже до них: 'Нащо наговорюєте на чоловіка, не знаючи про нього, звідки є, ані про життя його не знаєте? Якщо живе добре, то до його святости і ми причетні будемо, якщо ж зле, то справді вигнання достойний, проте не зразу виганяти треба, але спершу роздивитися обережно про нього, як годиться'. І замовкли наклепники, посоромлені. Бачив же диявол, що нічого не досягне такою своєю підступністю, — напав на святого більшими, аніж спершу, маревами і страховиськами, кидаючись на нього зі всією своєю силою. І то в морі утопити, то убити його нахвалявся і намагався, проте не міг пошкодити святому, що, ставши на молитву, говорив: 'Господь мій Ісус Христос, в Якого ж вірую, Той потопить вас у безоднях пекельних'. Коли це йому сказав, був крик і зойк, ніби зойк плачу, і бачив святий: біси літали, ніби лилики нічні, і виходили з того місця. Але іще не перестали біси пакості робити святому, бо знову напустили наклепників на нього, що, приступивши до патріярха, казали: 'Владико, Даниїл чарівник є і лицемір, і дурить людей чарами, тому не можемо на нього навіть дивитися'. Тоді патріярх прикликав Даниїла, спитав його, хто, і звідки, і для чого в ті краї прийшов, і як ісповідує Бога? Він же спершу свою православну ісповідав віру, тоді розповів про рід і батьківщину і як, Божим одкровенням повідомлений, прийшов до Візантії. Патріярх же, це чуючи, встав і обняв його, шануючи, як Божого чоловіка, і відпустив з миром. Через декілька днів впав патріярх у люту хворобу і зразу прикликав до себе Даниїла: просив його, щоб створив за нього молитву до Бога, щоб зцілити. Коли святий помолився, зразу патріярх став здоровий. Безкорисливий же лікар за зцілення такої відплати просив у патріярха: щоб простив тих, хто його оббрехав. Патріярх же каже: 'Як їх не простити, якщо стали причиною такого блага, що і бачити тебе сподобився, і зцілення прийняв через тебе'. Просив же патріярх святого, щоб разом з ним перебував, але той просився, щоб відпустити його. І відійшов, знову зачинив за собою двері, залишивши тільки віконце мале для тих, хто приходив. Прожив же там дев'ять років. Коли благовоління Боже захотіло його до досконалішого покликати життя, було йому откровення таке. Бачив у видінні стовп, що ото стояв перед ним, висотою перевищував хмари, і преподобного Симеона, який на верху стовпа стояв. Стояли ж з ним і два юнаки світлі, і чув голос з висоти стовпа, що говорив: 'Зійди сюди до мене, Даниїле'. Він же відповів: 'Як, Господи, зійду на висоту таку?' Преподобний же Симеон звелів тим юнакам зійти і, взявши, винести Даниїла на стовп до нього. Юнаки ж наказане зразу зробили і поставили його перед Симеоном. Він же обняв Даниїла, велегласно до нього говорячи: 'Кріпися, Даниїле, великодушний ж і міцний будь, і стій добре і мужньо'. Коли це святий Симеон говорив, був голос, як голос грому, і від голосу того Даниїл збудився. Зрозумів те видіння, що треба йому на подобу святого Симеона Стовпника на стовп зійти і до неба тілом і духом наблизитися. У той час прийшов з Антіохії Сергій, учень преподобного Симеона, до царя, несучи куколь Симеонів, посланий в дар цареві для захисту від всілякого зла. Але тому, що царя розум був до зовнішніх турбот і вправлявся у людських справах, замислив Сергій відплисти, і повернутися назад, і хотів бути в монастирі незасинаючих. Коли він плив разом з иншими повз місце, де був преподобний Даниїл, згадав дехто про Даниїла, що в такому терпінні життя своє провадить, і як прийняв від Бога дар недуги зцілювати, і бісів проганяти. Це чувши, Сергій звелів кораблеві пристати до берега і пішов до преподобного Даниїла. Він же прийняв його люб'язно. І по достатній бесіді, розумівши, що дух Симеоновий спочиває на Даниїлі, як же Іллі на Єлисеї, Сергій дар, що ніс, — куколь блаженного Симеона, — дав Даниїлу, бо йому більше, ніж иншому комусь пасував. Після цього було явлення Сергію таке. Бачив у сні трьох юнаків, що до нього прийшли і говорили: 'Стань, Сергію, і скажи Даниїлові: 'Вже час твого життя у храмі цьому сповнився, приготуй инше собі для більшого подвигу'. Вставши ж, Сергій сказав те Даниїлові, він же, розуміючи, що Бог йому велить наслідувати життям Симеона Преподобного, просив Сергія, щоб прийшов у пустелю і знайшов йому місце зручне, де б стовп поставити. Сергій же, обходячи якийсь горб, прийшов, Божим натхненням ведений, на те місце, де мав стовп бути. І ліг відпочити з дороги, і бачив видіння таке: голуб літав над ним, і намагався Сергій впіймати його, і почув голос зверху, що говорив: 'Чи думаєш сіттю його уловити? Ні, руками взяти його треба'. Голуб же відлетів у висоту і для нього невидимий став. Розумів же Сергій, що тут пока зав Бог для створення стовпа місце, повернувся до Даниїла і сказав йому, що бачив і чув. Він же втішився і просив одного друга свого, Марка, щоб стовп йому влаштував. Марко ж скоро при Божій допомозі зробив стовп. І коли верх зробився, вийшов Даниїл вночі з того храму, щоб не довідався про нього ніхто ж, і прийшов до стовпа, помолився, говорячи: 'Слава Тобі, Христе Божий, що сподобляєш мене такого життя. Ти ж знаєш, Господи, що, у Тобі утверджуючись і на Тебе покладаючись, сходжу на стовп цей, прийми-бо намір мій, зміцни мене на подвиг і починання моє в здійснення приведи'. Так помолившись, зійшов на стовп і сам-самісінький почав жити для Бога між землею і Небом, від неї віддаляючись, до иншого ж наближаючись плоттю і духом. Але диявол, що завжди заздрить рабам Божим, почав і там святому пакостити: господаря місця того, на ім'я Геласій, збунтував проти святого. Він-бо, довідавшись, що в його володінні стовп зробився без його дозволу і що чорноризець почав там жити без його відома, розгнівався вельми і повідомив про те цареві та Геннадію-патріярхові, що настав після Анатолія. Цар-бо не зважав на те, патріярх же не лише звелів Даниїла зі стовпа скинути, а й покарати його хотів — і дав владу Геласієві, щоб йшов і стягнув його зі стовпа безчесно. Геласій же ішов з гнівом, щоб волю свою здійснити, але Бог, повертаючи його від злого наміру, звелів раптом у день світлий бути дощу і бурі великій, громам і блискавицям. Проте він анітрохи не настрашився, ані від злого свого наміру не відмовився, маючи серце, що палало люттю: біс його на гнів рушив. І коли прийшов до стовпа, почав кричати з приниженнями й образами на святого, щоб зразу зі стовпа зійшов, якщо ж ні, то, сам зійшовши, скине його долі. Дехто з тих, хто прийшов туди з ним, говорив: 'Залиш його, бо нічого тобі злого не робить, бо й стовп не в твоєму це володінні, яка ж тобі звідси образа, але і краще тобі буде, маючи такого сусіда, і молитов його сподоблятися'. Геласій же не слухав їх, але велів святому з люттю доконче зійти зі стовпа. Коли почав же святий сходити і вже на шостий ступінь ступив, побачив ноги його, як стовпи, набряклі від безперестанного денного і нічного стояння. Тоді зжалилися всі, і сам той Геласій на милість змінився, почав просити, щоб знову зійшов на своє місце і пробачив, що насмілився образити його. Після цього Геласій зробив йому стовп височезний і відтоді почав мати святого в честі, як і перед самим царем прославляти добродійність преподобного мужа. Тоді чоловік один з Тракії, старий і чесний, до святого прийшов, ведучи зі собою єдинородного свого сина біснуватого. Його ж при стовпі поклавши, зі сльозами просив святого, щоб, змилосердившись, помилував його. 'Це-бо, — каже, — тридцятий день, відколи ж мучений не перестає згадувати ім'я твоє, святий отче Божий'. Преподобний же, милостивий вдачею, каже до нього: 'Якщо віриш, що Господь мій, Ісус Христос, зцілить сина твого через мене, то по вірі твоїй тобі буде'. І звелів від святого єлея напоїти біснуватого. Коли ж це сталося, кинув того біс об землю і, багато пручавшись, сказав по тому: 'Виходжу, виходжу'. И ізійшов. Батько ж прийняв сина здорового, дав його в монастир, і став він ченцем досвідченим. Тоді другий муж, на ім'я Кир, премудрий і учений, який спершу єпархом був, потім же поставлений був єпископом у Фригійському граді, що називається Котіаї, маючи доньку на ім'я Олександра, бісом мучену, привів її до святого. Той же помолився до Бога і руки на біснувату поклав — зразу вийшов біс і стала здровою, і з того часу Кир велику мав любов і ревність до Преподобного. Одного разу жінку ратая свого, також біснувату, до святого привів. І вона, молитвами блаженного, здоров'я отримала, за що Кир, вдячний бувши, написав на стовпі святого вірші ці: Тут стоїть муж, вітрів наскрізних бій його не лякає, їжу безсмертну має, спраги людської не знає. Він основу глибоку будові дає — стовпа двоєзрачного. Коренем є Симеон, що Сина славить Матері непорочної. Лев, великий грецький цар, не маючи сина, хотівши спадкоємця мати, просив Даниїла Преподобного, щоб випросив йому в Бога бажане. Він же і сам, цей син молитви, молитвою-бо матері своїй був подарований, так же й иншим молитвами своїми подавав мати дітей. Помолившись до Бога, пророкував цареві, що на наступне літо народиться йому син: і сповнилося те його пророцтво. Цар же народженим сином тішився, вдячний був за такі святого молитви і зробив йому стовп третій. Розійшлася ж про святого Даниїла слава повсюди — прийшла до нього Євдокія-цариця, дружина попереднього царя, Теодосія-молодшого, і просила його, щоб зійшов зі стовпа і щоб ішов на її володіння, де ж 'багато місця безмовного будеш мати', — казала. Блаженний же думку її благу і ревність похвалив, проте не захотів іти звідти, де Господь звелів жити. І, благословивши царицю, відпустив з миром, сам же вийшов на найвищий стовп, якого зробив Геласій. У той час хтось з єретиків, що були у Візантії, найняв блудницю за багато золота, на ім'я Васіяна, щоб ішла до святого і привела на нечисте діло або його самого, або котрогось з учнів його. Пішла-бо безстидна до цнотливого і нечиста до чистого, думаючи, що єдиним на неї поглядом спокуситься Блаженний і захоче її: була-бо вбрана у золототкані одежі і прикрашена різними прикрасами. Прийшовши ж, вдала з себе немічну і, живучи на полі, що було напроти стовпа при огорожі словесних доброго Пастиря овець, розповідала про себе, що є хворою, — щоб так як не святому, то хоч би учням його шкоду душевну принести. Пробувши ж там часу немало і бачачи, що нічого не досягне, — не могла-бо ніяк спокусити того, чий розум не був прикутий до землі, але завжди з Богом вгорі перебуває, — відійшла без нічого. І, прийшовши до тих єретиків, що найняли її, сказала неправду, окаянна, ніби Даниїл, вражений нею і краси її захотівши, звелів учням вивести її до себе на стовп. 'Я ж, — каже, — відмовлялася. Вони ж боялися, щоб не прийшла людям в слух така погана їхня похіть, хотіли мене вбити, і ледве з рук їхніх вивернулася і втекла'. Так окаянна та блудниця брехала на святого, єретики слова її серед людей розсівали, поганий поговір пускали про невинного і чистого Даниїла: хотіли, щоб людям він став мерзенний. Але брехливу і нечисту наклепницю зразу постиг Суд Божий, бо раптом напав на неї злий дух і мучив її. Тоді, хоч і не хотіла, розповіла, що єретиками була найнята, й осоромилися ті, що опоганювали Божого угодника. Міщани ж, взявши її, вели до святого і просили, щоб вибавив її від муки бісівської. Він же істинний був учень Христа, що вчив любити ворогів і велів до сімдесятикратно по сім відпускати грішникам. Не віддав їй зло за зло, але добро зробив ворожій собі, бо помолився за неї Богові й зі святого єлею напоїти її велів — і так вибавив її від диявола, що її мучив. Вона ж, отримавши зцілення, цілувала стовп святого, гріх свій перед всіма відкрито визнала і прощення просила. І з того часу стала цнотливою, нечисті змінивши звичаї. Не лише ж мав владу від Бога преподобний виганяти бісів і зцілювати недуги, але й пророчого дару не був позбавлений, щоб передбачати і передрікати майбутнє. Передбачивши гнів Божий і кару, що має прийти на град, послав, сповіщаючи патріярха Геннадія і царя Льва, і радив, щоб двічі на тиждень соборні здійснювали молитви, щоб вгамувався праведний гнів Божий. Але не послухали ради блаженного, тому ж і насправді сповнення пророцтва його через гріхи свої спробували, про що пізніше явить слово. Тим часом цар, Духом Божий спонуканий, писав до патріярха, щоб, взявши багатьох церковників, ішов до великого Даниїла й освятив його в пресвітерство. Пішов-бо патріярх з клиром своїм і, досягнувши стовпа, сказав до преподобного, що віддавна хотів бачити його, але церковними був зайнятий справами. 'Нині ж, — каже, — прийшов бачити тебе, молитов твоїх і бесіди сподобитися'. І просив патріярх, щоб звелів приставити драбини і зійти до нього. Святий же казав йому: 'Марно тебе на такий труд підштовхнув той, хто послав тебе до нас!' Коли святий це сказав, здивувався і злякався патріярх, бо пізнав, що прихід його не з волі, але з наказу, бо ніколи ж би до нього не прийшов, якби не переконав цар його. Багато ж патріярх з тими, що були з ним, просив святого, щоб звелів приставити драбини, аби зійти їм до нього, але той всіляко відмовлявся. Тиснула ж спека і горяч від сонця, і бачив патріярх, що багато людей від спеки і спраги знемагають, тож звелів, стоячи долі, звичайну архидияконові почати молитву освячення. Сам же молився і ті, якими ж пресвітера освячення буває, читав молитви, освятив святого Даниїла у пресвітери, хоч і стояв від них на висоті стовпа. Всі ж люди вигукнули: 'Аксіос'. Тоді Даниїл блаженний, Божу волю бачачи, драбини приставити звелів і, священичі знамення з рук патріярха прийнявши, причастився з ним Пречесних і Божественних Таїнств і, за всіх помолившись, відпустив тих, хто прийшов, з миром. Дізнавшись же, що преподобний Даниїл освячення прийняв, цар утішився. І, прийшовши незабаром до стовпа, скинув царські шати і, смиренно до нього на стовп вийшовши, припав до святих його ніг — їх же бачив набряклими й зігнилими від довгого стояння, здивувався великому терпінню його і, прийнявши благословення, з веселістю повернувся. Тоді прийшов час сповнення пророцтва святого, що казало про гнів Божий, який мав прийти на град. Бо у вересні-місяці, на празник святого мученка Маманта, його ж пам'ять у Візантії чесно святкується, коли починалися в церкві його з вечора всеношні співи, раптом у великому царському граді зайнявся вогонь великий і, скільки міг, мало що не весь охопив град: почав від стіни біля моря, що називається корабельною, пройшов аж до Константинового торсу і досяг Юліянового берега, середній огортаючи град. І видно було велику кару Божу, бо не лише багато великих домів зі скарбами, і красних палат, і святих храмів, але й людей без числа вогонь спалив, — одних на попіл, инших же опалив наполовину, ще иншим руки-ноги, лиця, очі, голову пошкодив. І не можна було ту пожежу погасити, як-бо не намагалися погасити, — тільки ще більше розходилося полум'я, коли Бог карав людей своїх за гріхи. І ледь не таким Константинів град гинув вогнем, як колись Содома. І лише тоді, згадавши пророцтво Даниїла преподобного, що про кару провіщав і побуджував до молитов і покаяння, поспішили до нього, просячи зі сльозами, щоб своїми молитвами Бога умилосердив і вогненне полум'я погасив. Святий же, плачучи, посоромив їх, що не послухали його, коли провіщав їм біду теперішню, і ради його не прийняли, щоб двічі на тиждень соборні здійснювали молитви. Піднявши ж руки вгору, належну сотворив до Бога за град і за людей молитву. І по молитві повідомив, що через сім днів пожежа закінчиться, як і сталося. Забоявся ж і цар гніву Божого і, взявши царицю, до преподобного поспішив, Божого шукаючи милосердя його заступництвом. По тому році була вельми зимна осінь, що того холоду навіть висловити не можна, проте не змогла перемогти мужнього страждальця, але сама ним була переможена. Проливалося ж багато дощів, і ніби ріки з небес сходили, мабуть, днів чотири, що й гори деякі розсипалися від великої води і села потопилися. І налягали сильні вітри супротивні, ніби билися між собою, вихорі ж і бурі були такі, що і залізні гаки два, які стовпи преподобного тримали, зламалися від натиску вихору. Преподобний же на височині терпеливо стояв, коли хитався стовп, і сам, ніби гілка на дереві, від вітру гойдався. З долини ж його учні з жахом дивилися на нього, кричали з плачем, боялися, щоб від такого не помер холоду або щоб на землю зі стовпом не впав. Даниїлова ж надія на Господа непохитною була і на Ньому, як на камені, була основана — стояв святий без боязні. Нащо-бо смерти боятися тому, хто життя своє тут має за пута і темницю, смерть же — за розрішення і свободу, за Давидом кажучи: 'Виведи із темниці [тобто з тіла] душу мою'. Таку холоднечу блаженний терпів, гарячим духом до Бога молився. Возвав-бо праведний, і Господь почув його, і зверху, з небес, як колись з корабля, заборонив вітрам — і раптом настала тиша велика й погідні дні. Прийшов же цар побачити святого, чи не зазнав якоїсь шкоди від дощів і вітрів, і, бачивши, що зломилися залізні гаки, звелів краще стовпи закріпити і повернувся з благословенням, від преподобного отця прийнятим. Трапилася ж йому річ така: кінь же під ним невідомо чого злякався, збентежився і, впавши назад, вдарив царя, що й вінець з голови його далеко впав і побився, бісер же і камені дорогі з вінця розсипалися. Був же у царя конюх на ім'я Йордан, вірою аріянин, — той, бачачи цареве з коня падіння, забоявся, щоб на нього вина не поклалася і щоб покараний не був. Повернувся-бо, поспішив до преподобного і просив його зі сльозами, щоби впросив за нього царя, відрікся ж віри аріянської і до православних долучити себе просив. Преподобний же, до благочестя його прийнявши, писав до царя, що Йордан відвернувся від злочестя аріянського, приєднався до правовір'я християнського, через те достойний є помилування. Цар же відписав святому: 'Падіння, — каже, — мого причиною ніхто не є, окрім мене самого, бо перед твоїми очима посмів на коня сісти, не відійшовши пішки далеко від святого стовпа твого. На Иордана ж не лише не гніваюся, але й тішуся, що моє з коня падіння стало причиною його вставання з падіння душевного'. Далі ж мав цар святого у такій честі, що не тільки сам шанував його, але й иншим його як силу небесну показував. Трапилося-бо одного разу Губазію, цареві лясарському, прийти до Лева, царя грецького, для примирення. Його ж взявши, Лев привів до преподобного Даниїла Стовпника, показуючи і кажучи: 'Це є чудо царства мого'. Він же терпінню преподобного здивувався — не лише святому, а й стовпу, що на ньому ж він стояв, кланявся і зі сльозами казав: 'Дякую тобі, Царю небесний, що коли прийшов я до царя земного, сподобив мене бачити небесного мужа і його перебування'. Повернувся ж той лясарський цар у свою землю, часто перед своїми згадував преподобного і писання свої до нього посилав, просячи святих його молитов для захисту царства свого. І був преподобний великим для всіх дивом, для ближніх і дальніх, і прибульців, царів і всіх народів, греків же і римлян, і варварів, що приходили до нього, як до ангела Божого, і, відходивши, на допомогу собі його прикликали й отримували, що просили святими його молитвами. Для вияву ж мужнього його терпіння, як, на стовпі стоячи, повітряні збурення терпів, достатньо вищезгаданих дощу і бурі. Проте, щоб згадати щось, пам'яті про нього достойне, згадаймо і це: налягла якось зима люта дуже, і були вітри великі, і більше від перших гостріші, з великим снігом, і льодом, і морозом. Преподобний же не мав навіть малого на стовпі накриття, ще ж і куколь шкіряний, що був на його голові, вітер великий зірвав і в якусь заніс ущелину. І стояв добровільний мученик цілу ніч, терплячи лютий холод, і гостроту морозу, що сильніший бував, коли сходила ранкова зоря. Коли настав день, була така снігова буря, що учні святого ані очей на стовп звести, ані допомогти нічим преподобному не могли. Після того дня знову була ніч прелюта, і знову день такий же до ночі, і ледве на третій день стишилося повітря. Тоді учні, приставивши драбину, зійшли на стовп до отця і знайшли його цілого ледом обмерзлого з голови до ніг, ледь дихаючого, і ледве зігріли його, теплою водою і губкою обтираючи тіло його. Прийшовши до себе, преподобний казав до учнів: 'Для чого тривожите мене, збудили мене, коли заснув солодко, молився-бо і заснув трохи. Проте добре вам буде, діти, що таку маєте про отця турботу'. Про це довідавшись, христолюбний цар довго просив святого зі сльозами, торкаючись ніг його, щоб звелів зробити невеличке накриття на стовпі: 'Пощади, — каже, — себе, якщо не заради себе, то заради користи для нас, щоб не помер передчасно і не залишив нас сиротами'. Він же, слізне прохання цареве бачачи, дозволив зробити накриття — не для свого упокоєння, але через наполегливе прохання цареве, який таку любов і ревність до святого мав, що всіх із різних земель прибулих до нього послів і великих князів приводив до стовпа преподобного — чи сам, чи ж инші чесні. Вони ж дивувалися великому преподобного отця терпінню, що в холод і спеку, вдень і вночі терпить: розчулювалися душею і з великою поверталися користю. Колись Генсерик, цар Вандальський, рушив війною проти греків і прийшов з великою силою своєю на Олександрію. Цар же грецький, через нашестя варварське вельми сумувавши, прийшов зі всім своїм синклітом до преподобного Даниїла Стовпника, шукаючи в його святих молитвах допомоги. Він же те, що має бути, передбачив, пророкував цареві, що Генсерик не лише Олександрії не візьме, але і у всіх своїх задумах нічого не досягне і без нічого до себе повернеться. І збулося пророковане преподобним, за що цар благочестивий, будучи вдячний, хотів учням його при стовпі збудувати келії для спочинку. Преподобний же більше хотів, щоб була створена церква на честь преподобного Симеона Стовпника і тіло його святе щоб з Антіохії було перенесене, царя просив. Цар же зразу збудував церкву Симеона преподобного навпроти стовпа Даниїлового з північного боку, і притулок для подорожніх при церкві влаштував, і переніс чесні Симеонові мощі з великою честю за бажанням преподобного Даниїла, чим святий вельми утішився і належне слово до народу виголосив на те перенесення. Був же преподобний незлобливий вдачею, добро чинив тим, хто ненавидів його. Один-бо поганим язиком злословив на святого, що люди чули, сварили на злословця. Він же вийняв з-за пазухи своєї рибу печену і, показавши людям, казав: 'Це їсть ваш постник'. Після цього скуштував сам риби, жінці своїй і дітям дав. Зразу напав на нього біс, і на жону його, і на дітей і мучив їх. Коли привели їх до преподобного, зцілив їх молитвою своєю, не пам'ятаючи злого, не віддаючи образами за образи. Вони ж вдячні були за таке благочинство, явлене їм від незлобливого отця, зробили зі срібла образ його і себе, що в ногах його лежали, зобразили та імена підписали. І поставили образ той у церкві Святого Архистратига Сил небесних Михаїла. Ще ж до незлостивости своєї преподобний Даниїл мав в устах своїх благодать велику, щоб від слів його розчулювалися ті, хто слухав, багато користали ж і виправляли своє життя. Був один у дворі царському воїн славний на ім'я Єдран, родом з галатів, міцний тілом і хоробрий у бою. Коли він прийшов, почув душекорисні блаженного Даниїла слова, зразу розчулився і, відвернувшись від світу, приєднався до учнів преподобного з двома друзями своїми. Про те почувши, цар вельми пошкодував за хоробрим тим воїном і послав умовляти його, щоб до нього в царське повернувся, але той не зважав на царську ласку. 'Яка мені, — казав, — користь, коли матиму весь світ, душу ж свою згублю'. У чернечий ж одягся чин руками преподобного, ревнував постримности його, стільки лише куштував їжі і пиття, щоб не померти з голоду природі тілесній, але і сну мало приймав, стоячи, на натягнутий шнур спираючись. Був же по цьому любий цареві за добродійність, і відвідував його цар, приходячи до преподобного Даниїла. Поживши ж таким життям досить часу, спочив з миром — Тит же було ім'я його в чернечому чині, а після цього слуга його Анатолій подібним зажив життям. У той час Лев-цар Аріядну, доньку свою, дав за дружину Зенонові Ісаврянину і послав його з воїнами проти варварів, що воювали Тракію. Зенон же пішов спершу до преподобного Даниїла Стовпника, а святий все, що мало бути з ним, передрік: що без ушкоджень з війни повернеться і прийме по Аевові, тестеві своєму, скіпетр царства, але заздрістю своїх буде вигнаний з царства і за якийсь час знову на царство повернеться. Все те у свій час збулося. Після Аева настав Зенон і три роки царював, на нього повстав Василіск, брат Верини, жінки померлого царя Аева. Він, вигнавши Зенона, прийняв Грецьке царство. Єретиком же був євтихіянин, почав вельми бентежити Божу Церкву, собор Халкедонський відкидаючи, розсіваючи ж єретичне вчення. Тоді Акакій, патріярх царгородський, зібравши правовірних єпископів, оборонявся, хоч і з боязню перед царем, але нічого не досягнув. Послав-бо деяких із єпископів до преподобного Даниїла зі слізними проханнями, щоб зійшов зі стовпа, до них у царствуючий град на допомогу Церкві воюючій прийшов. Преподобний же, хоч і не хотів ані на короткий час зійти з місця свого, проте, нужду Церкви бачачи, до того ж і зверху божественним голосом увідомлений був, зійшов зі стовпа і в град до патріярха та до єпископів, що з ним, прийшов. Зустріли його архиєреї чесно і прийняли з невимовною радістю. Чуючи ж про його прихід, цар, не хотівши бачитися з ним, вийшов з града у своє село, що недалеко було, але преподобний пішов за ним. Не міг же подорожувати ногами своїми, бо від довгого стояння ноги його набрякли і ранами були вкриті, через те несли його вірні. Трапився ж на шляху чоловік прокажений — той, бачивши преподобного, почав криком просити, щоб зцілив його. Змилосердився-бо над ним преподобний, помолився і звелів викупатися прокаженому в морі, бо поблизу було море. Коли той скупався — вийшов очищений і здоровий. І зразу про те чудо розійшовся поголос всюди, і зійшлося багато людей, що несли хворих своїх, і всі приймали зцілення молитвами преподобного. Так багато люду задля чуд, що від нього бували, за ним йшли і наблизилися до царської палати, що у селі. Муж же один, Готтин, високо біля віконця сховався і побачив, як несли святого. Засміявся і каже: 'Це новий Антипат гряде'. Тільки-но те промовив, зразу постигла його кара Божа: несподівано впав з висоти на землю і, розбившись, помер. Цар же, довідавшись про прихід святого, наказав не пускати його до себе. Святий же відійшов, порох з ніг своїх струшуючи. Після цього цар забоявся, щоб яке зло не найшло на нього за безчестя святого, послав услід преподобному, просячи, щоб повернувся. Той же не лише не послухав царя, але й передрік загибель йому, бо скоро заберуть у нього царство. 'Той, хто прогнівав, — казав, — Царя небесного, криє в собі багато злого і збирає гнів у день гніву'. Так сказавши, пішов дорогою. Коли посланець повернувся і повідомив цареві слова преподобного, зразу стовп у палаті несподівано впав і настрашив царя вельми і тих, що з ним: річ-бо, що неживою була, Божим помахом свідчила істинність пророцтва преподобного і повідомляла своїм падінням швидке цареве з царства падіння. Повертаючись ж до граду, Даниїл преподобний зцілив двох юнаків біснуватих і доньку вдовину. Змія, що обвив несподівано ногу його, на місце своє відіслав словом, сам анітрохи не постраждав від нього. У граді ж одній жінці чесній на ім'я Раїда, що була неплідною, ноги його сльозами обмивала і розрішення неплідности своєї його молитвами просила, прорік, що народить сина, і ім'я синове переднарік. 'Народиш, — каже, — жінко, сина і Зеноном його назвеш'. Тоді цар почав шукати, як би примиритися і прощення від преподобного отримати, вельми-бо налякався того падіння стовпа у палаті у час принесення до нього слів Даниїлових. Спершу-бо через чесних осіб впрошував святого, але лукаво: серце його не перестало збирати беззаконня йому. Після цього сам, прийшовши і до ніг святого припавши, прощення просив. Преподобний же, душевними очима бачачи злі помисли його, викрив лукавство його, говорячи до инших: 'Смирення це і розчулення вдаване, овечою одежею прикривається вовча вдача, але незабаром побачите Всевидяче Око Боже і Всесильну Його Руку, що сильних з престолу скидає'. По цьому всьому повернувся преподобний на стовп свій. Мало ж минуло часу, Василіск, за пророцтвом преподобного, був вигнаний з царства. Зенон же знову прийняв скипетр і з дружиною своєю до преподобного поклонитися прийшов, бачачи пророцтва його здійснення. Инший же час життя свого преподобний на стовпі, не сходячи, стояв, багато чуд здійснив. Смиренномудрий же цей і людської уникав слави, за силу чудотворення не своїй добродійності дякував, але молитвам Симеона преподобного, бо тих, хто приходив до нього хворий, відсилав до церкви Симеонової, до святих його мощей. Золотар один приніс сина свого, кривого від народження, що ледь на ноги ступити міг, але, ніби змія, черевом по землі повзав. Його блаженний Даниїл відіслав до церкви преподобного Симеона, звелів святі його мощі на ноги кривому хлопцеві покласти. І коли це сталося, скочив кривий, як олень, і прибіг до стовпа Даниїлового, радіючи і славлячи Бога. Муж один, що прийшов зі сходу, попав до розбійників. Його ж били вельми розбійники, а найгірше коліна йому поламали і, що мав, узяли, тоді відійшли, залишивши чоловіка ледь живого. Подорожні ж одні там проходили, бачили його, розбійниками дуже зраненого, змилосердилися над ним і, взявши, в град Анкирський занесли. Єпископ же граду того дуже ним заопікувався і, досвідчених лікарів привівши, зцілив його від ран. Проте зцілений не міг ногами ходити, бо дуже поламані були його ноги. І коли навіть зцілені були рани його ніг, не було ногам сили ходити. Кривий-бо цей просив єпископа, щоб відіслав його до преподобного Даниїла. І був покладений на осла, як колода, везений був до стовпа безкорисного того лікаря. Той же, в церкву Симеонову його відіславши, єлеєм, від святих мощей взятих, кривого помазати звелів, зробив його цілим, зміцніли-бо стопи і гомілки — і, скочивши, встав, і ходив, вдячність Богові та святим його угодникам, Симеонові та Даниїлу, підносив. Сотник один з Іспанії мав велику до преподобного віру, і коли траплялося комусь з дому його: з рабів, чи з родичів, чи з друзів — хворіти, писав до преподобного, просячи зцілення. І коли до нього від преподобного відповідь приносили, клав те на хворого — і зразу хворий діставав зцілення. Жінка одна убога мала сина дванадцятирічного німого з народження, принесла його до стовпа преподобного і, залишивши його при стовпі, відійшла. Бачачи ж біля стовпа хлопця, преподобний звелів учням взяти його, щоб з ними перебував. Бони ж думали, що хлопець, матір'ю навчений, не говорить: притворився німим через убогість, щоб так зручніше прогодуватися. Часом сплячого його рожнами кололи чи терновими різками били, щоб, раптово прокинувшись, якесь промовив слово. Але коли зрозуміли, що він справді німий, повідомили святого. Він же звелів єлеєм святим намастити язик німому, і коли у день недільний під час Святої Літургії почав диякон читати святе Євангеліє і, за звичаєм, люди заспівали 'Слава Тобі, Господи', заспівав і хлопець, проказав ясно і голосно: 'Слава Тобі, Господи'. І відтоді говорив добре. Досягнув же преподобний старости глибокої, наблизився до блаженного кінця свого, який передбачив, возвістив учням своїм і написав їм заповіт такий: 'Я, о діти і брати [адже ви обома є, бо й народив вас духовно, а Бог є всім спільним Отцем], до спільного того Отця відходжу, проте не залишаю вас, любих моїх, сиротами, плачучих, що залишилися без отця, але тому Отцю вашому про вас турботу залишаю, який з усіма вами і мене створив. Він-бо все створив Розумом і Премудрістю, тоді Небеса схилив і зійшов на землю, помер же і воскрес заради нас. Він буде з вами, як Премудрий берегтиме вас від лукавого, як Господь же Своєї пильнуючи волі, а як Отець прикликаючи вас [коли зберетеся] до Себе благоутробно і духовні вам обійми розпростерши. І як же дав Себе на смерть за нас, вас між вами взаємно хай з'єднає однодумством і зробить, щоб були здобутком Отцеві. Відганяйте приниження, служіть покорі, любіть гостинність, піст, чування, убогість, а найпершою і найбільшою заповіддю є Любов. Тих, хто благочестю служить, праведно тримайтеся, єретичного куколю бережіться, від матері ж вашої святої Церкви ані на трохи не відлучайтеся. І якщо все те виконаєте, будете добродійністю досконалі'. Такий заповіт дітям своїм написавши, отець преподобний звелів перед тими прочитати, які плакали через розлуку з ним. За три дні перед святим його переставленням, опівночі, як же деякі з учнів його бачити достойними сподобилися, прийшли відвідати його всі від віку святі: пророки, апостоли, мученики, і всіх святих лики — у світлі і славі небесній, з любов'ю його цілували, божественні йому таїнства здійснити звеліли. Коли ж настав день його від тіла розрішення, патріярх Євтимій, що був після Акакія, прийшов зі всім клиром своїм. Богобоязлива ж жінка Раїда, неплідність якої молитвами святого розрішилася, готувала все для чесного переставлення преподобного. У той же час трапився один чоловік біснуватий, що, стоячи при стовпі, повідомив, що бачить ангелів і святих багатьох, які йдуть до преподобного з небес. І поіменно називав святих, яких бачив. Преподобний же і богоносний отець наш Даниїл, радіючи через відхід свій, передав чесну і святу душу свою в Руки Божі, сповнений днів, вісімдесят літ і три місяці прожив від народження свого. І зразу при відході його чоловік той біснуватий звільнився від катування бісівського. Коли помер же преподобний, з'явилися над стовпом на небесах три хрести зоряні, або, краще сказати, три зорі хрестоподібні, і світилися невимовною добротою удень, коли сіяло сонце. Видно ж їх було доти, поки не було поховано святе преподобного отця тіло там же, при стовпі його. Покладені ж були з ним мощі і святих трьох отроків вавилонських: Ананія, Азарія та Мисаїла: так-бо перед смертю преподобний заповідав, щоб люди, які приходитимуть на поклоніння, не його мощам, але мощам тих святих отроків честь віддавали. Смиренний був у житті, виявився смиренним і після переставлення, уникаючи людської слави. Але Бог Його прославляючого прославив на землі чудами перед людьми; на Небі ж прославляє перед ангелами Своїми, Сам Він від усього живого славлений вовіки. Амінь.  У той самий день житіє преподобного отця нашого Никона Сухого Печерського  'Пам'ятайте про в'язнів, з якими зв'язані', — заповідав в'язень Господній Павло Святий. Його слухаючись, пам'ять сотворімо тут про чудеса блаженного цього в'язня Никона. На ньому ж Господь відкрито показав, що існує, виводячи невольників у подвизі. Цей-бо блаженний в'язень Никон був роду великого, з града Києва. Прийшовши ж до Печерського монастиря, полонив сам спершу розум свій і всього себе в послух Христові і був ченцем достойним. Потім же, коли прийшли злочестиві половці, полонений був ними [у той же час, коли і Євстратій святий Печерський'] і виведений з монастиря у край їхній, де ж закованого його тримали. Хтось же з граду Києва, христолюбивий, прийшов туди полонених викупити. Блаженний же Никон не радів тому. Христолюбець думав, що це тому, що має близьких у граді Києві багатих, ними ж хоче бути викуплений. Христолюбець-бо той, багатьох викупивши, повернувся і розповів про блаженного. Почули ж близькі його, з великим маєтком прийшли викупити його. Але блаженний Никон каже до них: 'Не витрачайте даремне маєтку вашого, якщо б хотів Господь вільним мене мати, не дав би мене в руки беззаконників цих, він-бо Сам віддав мене в полон, перемоги ж їхньої хотів. Але ми, що добро приймаємо з Руки Господньої, чи злого не стерпимо?' Ближні ж докоряли йому і, не викупивши, відійшли зі всім багатством своїм назад. Тоді той, що полонив блаженного, та инші половці, бачивши, що не збулося їхнє бажання, почали немилостиво мучити раба Божого. І тиснули вони на блаженного три роки день у день: в'язали, сковували руки і ноги, на вогонь клали, ножами розрізали. Від голоду і спраги він конав: часом через день, часом через два і через три нічого не куштував, улітку сонце його пекло, взимку ж на снігу і холоді перебивався. Це ж все робили йому безбожні половці, щоб викупив себе. Але блаженний Никон дякував Богові за все і молився до Нього безперестанно. Тоді до катів своїх казав: 'Христос задурно мене вибавить від рук ваших, вже-бо і вість прийняв: явився мені брат мій Євстратій, його ж ви продали жидам на розп'яття, за нього ж вони осудяться з батьками своїми, що казали: 'Кров його на нас і на дітях наших'. Ви ж, окаянні, з Юдою, що продав на Хрест Господа, мук зазнаєте, мені ж, явившись, таке сказав, що в третій день маю в монастирі бути, молитвами святих отців Антонія і Теодосія та инших, що з ними, преподобних Печерських'. Чувши ж це, половець, що полонив його, думав, що він утікати хоче. Через те підрізав йому гомілки, щоб не втік, до того ж і сторожив його пильно. І ось на третій день о шостій годині, коли тримали його в облозі зі зброєю, раптом блаженний в'язень став невидимий, лише охоронці чули голос, який казав: 'Хваліть Господа з Небес'. І так принесений був святий невидимо в церкву Пресвятої Богородиці Печерську, у той час, коли починали на Божественній Літургії співати кинонік. І зразу вся братія збіглася, питали його, як сюди дістався. Він же хотів спершу утаїти превелике те чудо, але бачили всі, що був зв'язаний, і залізо на ньому тяжке, рани неізцілимі, все тіло зігниле від ран і ще кров, що капала з порізаних гомілок. Всіляко примушували його, щоб розповів правду. Тому ж, хоч не хотів, пізніше відкрив їм, що сталося. І не давав забрати залізо з рук і ніг його. Ігумен же йому каже: 'Брате, якщо би хотів Господь в біді тебе цій мати, не вивів би тебе з полону, нині-бо скорися нашій волі'. І так, знявши з нього залізо, перекували його на потребу вівтареві. По днях же багатьох мир був з половцями, прийшов до Києва той половець, що мав у полоні блаженного Никона, і зайшов до Печерського монастиря. Бачивши ж блаженного, свого полоненого Никона, впізнав його, і розповів про нього все детально ігуменові ж і братії. І до того не повернувся назад, але розчулився, охрестився і став чорноризцем разом з иншими роду свого половцями, які прийшли до Києва. З ними ж і життя своє в покаянні закінчив у Печерському монастирі, працюючи для полоненого свого, блаженного Никона. Багато й инших предивних подвигів було цього блаженного і святого мужа Никона. З них же таке згадаймо. Коли ще в полоні блаженний цей був, трапилося якось, що полонені від голоду і нужди розхворілися і при смерті були. Тоді блаженний, що був з ними в путах, сказавши їм з їжі поганих нічого не пробувати, молитвою своєю всіх до здоров'я привів і зробив так, що від пут невидимо втекли. Знову ж, коли в тому полоні був святий, розхворівся якось сам половець, що полонив його, і, вже померти мавши, заповідав жінкам своїм і дітям, щоб полоненого цього чорноризця Никона розп'яли зверху гробу його. Блаженний цей полонений духом прозрів на останнє того покаяння, помолився за нього і зцілив його. І таким чином і себе вибавив від смерти тілесної, і його — не лише від тілесної, але і від душевної. Цей блаженний Никон називається Сухим, бо стік кров'ю і зігнив від ран, і висох, що говорити йому з Давидом можна було про міцність свою, яку віддали у полон: 'Висохла, як глина, сила моя'. І знову: 'Кості мої, як сушило, зсохлися'. У них же і ми, що пречудесній дивувалися силі, вже нетілесній, але властивій Силам небесним безплотним, що скажемо? Лише з апостолом: 'Маємо цей скарб в скудельних посудинах'. Горів-бо в сухості своїй вогнем любови Божої цей в'язень, звільнений чудотворно, світився добрими ділами богоугодно. Тоді звільнений був і від уз тілесних, і за сухість, в'янучу в житті цьому, прийняв по смерті нетління тіла свого нев'януче, у ньому ж дотепер спочиває у Печерах. Духом же увійшов у спадок нетлінний, і непорочний, і нев'янучий, збережений на Небесах для нього, при джерелі життя вічного, і прийняв нев'янучий слави Вінець. Ним же за молитвами преподобного цього угодника Божого хай удостоїмося і ми увінчані бути від Царя Слави Христа Бога. Йому ж слава з безначальним Його Отцем і з пресвятим благим і животворним Духом нині, і повсякчас, і на віки віків. Амінь. У той же день пам'ять преподобного Луки, нового Стовпника, що, в Халкедоні на стовп зійшовши, сорок п'ять років перебував і Богові угодив. І святого мученика Миракса Єгиптянина, що хоч син батьків-християн, відвернувся був від Христа, але потім, молитвами і сльозами батьків вмовлений, знову визнавав Христа відкрито перед аміроюк того краю. І довго мучений був, тоді відтяли йому голову і вкинули в море. Він вінець мученицький прийняв.  Місяця грудня в 12-ий день Житіє святого отця нашого Спиридона, єпископа Тримитунського  Кіпрський острів був батьківщиною цього дивного Спиридона, що від препростих батьків народився і сам препростий був вдачею, — смиренний же серцем і благий життям. З дитинства свого був пастухом овець, віку ж дійшовши, поєднався законним шлюбом і батьком для дітей був. Жив же чесно і богоугодно, наслідуючи Давида в ласкавости, Якова у простоті сердечній, Аврама в гостелюбстві. Не за багато ж років, коли померла жінка його, він вільніше і старанніше працював для Бога добрими ділами, маєток свій на спочинок подорожнім і прогодування убогим витрачав. І стільки у світі благоугодив Богові, що і дару чудотворення від Нього сподобився: всілякі невиліковні хвороби зцілював і бісів з людей виганяв словом, через що поставлений був єпископом Тримитійського граду за царювання Великого Константина і Констація, сина його, і робив дивні чуда і преславні. Було тоді бездощів'я на острові тому, і посуха велика, і йшов за ними голод, за голодом же — моровиця, і багато людей загинуло з голоду. Треба було, щоб замкнуте небо Ілля чи хтось подібний йому відкрив молитвою. І ось таким виявився Спиридон святий, який, таку біду людей бачивши і над виснаженими голодом по-батьківськи змилосердившись, помолився як належить до преблагого Бога, а Той зразу наповнив небо хмарами, зібравши їх з кінця землі, і пролив дощ великий. І не переставав литися дощ великий на землю досить днів, аж поки знову святий не помолився, — і настала погода. Напоїлася земля щедро і дала свої плоди, і зародили ниви, плодоносили сади і вертогради, і настав по голоді тому достаток великий молитвами угодника Божого Спиридона. Але і знову по кількох роках з Божого допусту через гріхи людські був голод у тому краї, і раділи багаті продавці збіжжя через дороговизну, маючи за багато років надбане зерно, і відкрили житниці свої, почали продавати дорого. Був же у граді Тримитійському один зернопродавець, який мав сріблолюбства гортань ненаситну й утробу лакомства бездонну. Він, звідусіль скуповуючи, багато зерна придбав і, кораблями в град привізши, не хотів продавати за такою ціною, яку застав у граді. Але насипав у житниці до того часу, поки більший голод настане, щоби дорожче йому продати і придбати багато маєтків. Голод же великий налягав і з дня у день збільшувався — почав багатій цей продавати збіжжя своє дуже дорого. Прийшов же до нього убогий, просячи і молячи, зі сльозами припадаючи, щоб змилувався над ним і подав йому трохи зерна, щоб не вмерти з голоду з жінкою і дітьми. Той же, немилосердям і бажанням золота одержимий, не схотів помилувати убогого, але казав йому: 'Іди, принеси ціну і будеш мати, що купиш'. Убогий же, знемагаючи від голоду, прийшов до святого Спиридона, про свою убогість, багатого ж немилосердя йому з плачем повідаючи. Святий же говорить йому: 'Не плач, але йди в дім свій: так-бо говорить Дух Святий, що завтра наповниться хата твоя зерном, багатого ж побачиш, що просить тебе і дає тобі зерно без плати'. Убогий же пішов, зітхаючи, до дому свого. І коли настали перші сутінки ночі, велінням Божим пролився дощ великий на землю, і через повінь велику впали житниці багатого того немилостивого сріблолюбця, і рознесла вода все. Немилостивий же той продавець збіжжя біг зі своїми по цілому граді, кличучи і просячи всіх, щоб подали йому допомогу, щоб з багатства раптом убогим не став. Убогі ж люди, бачивши рознесене зерно по дорозі, почали його збирати і наповнили хатини свої. Також і вбогий той, що просив учора, зібрав собі зерна досить. Його ж бачивши, багатий почав просити, щоб без плати взяв собі, скільки хоче. Так Бог немилосердя багатого покарав, убогість і голод бідного утішив — за пророцтвом святого. Ратай один, знайомий святого, у той же голодний час до того ж немилосердного багатого, що мав ще инші житниці, наповнені зерном, прийшов просити, щоб дав йому у борг зерна прогодуватися, обіцяючи віддати йому з лихвою під час жнив. Він же першою втратою зерна не навчився і в скупості своїй не змінився і не виправився, замкнув і перед цим убогим серце своє немилосердям і навіть слухати не хотів великого того прохання, але сказав йому: ''Не візьмеш у мене без золота ані однієї зернинки'. Те почувши, пішов убогий ратай, плачучи, до святителя Божого Спиридона, розповідаючи йому про свою журбу. Святитель же, утішивши його словами, відпустив додому. Зранку ж сам до ратая прийшов, несучи злиток золота немалий. А звідки золото те взяв, пізніше явить слово. Золото те убогому в руки поклавши, каже: 'Неси, брате, до багатого того продавця збіжжя і дай йому це золото в заставу, щоб позичив тобі зерна, скільки тобі потрібно. Коли ж прийдуть жнива і матимеш вдосталь хліба, тоді, заставу цю викупивши, мені знову принесеш'. І взяв убогий золото те з рук святителя, пішов з поспіхом до багатого. Той же, коли золото побачив, радий був, золотолюбець цей, зразу дав убогому в борг, скільки потребував. Після цього голодний час минув, зародило все і жнива настали, ратай той віддав з лихвою зерно багатому і, заставу викупивши, до святого Спиридона з вдячністю приніс. Святий же, взявши золото, до вертограду свого пішов і ратая зі собою взяв, говорячи: 'Іди за мною, брате, віддаймо це разом Тому, Хто в борг дав нам співчутливо'. У вертоград-бо з ратаєм увійшовши і золото при загороді поклавши, підніс догори очі свої, мовлячи'. 'Господи мій, Ісусе Христе, Ти що самою волею все створюєш і перетворюєш, як колись палицю Мойсееву, коли цар Єгипетський подивився, перетворив на змію, Сам і це золото, як же спочатку з тварини перетворив в оцю подобу, так і нині звели, щоб перетворилося в ту подобу, в якій було спочатку, щоб і цей [чоловік] довідався, як Ти дбаєш за нас, і на цьому прикладі навчився того, що в Божественному є Писанні: що, коли хоче, Бог робить все'. Так і тепер, коли молився, зразу золото живу прийняло силу, зарухалося, і було видно, як змія поверталася і повзала. І так, як спершу доторком руки святого змія стала золотом, знову з золота чудесно зробилася змією. Бачивши те, ратай затремтів від страху і, впавши на землю, недостойним себе такого чудесного благодіяння називав. Змія-бо та в нору свою ввійшла, а ратай з вдячністю додому повернувся, лякаючись перед величністю Божого чуда, що сталося молитвами святого. Приятель один блаженного добродійний через заздрість злих людей був обмовлений перед суддею градським і посаджений до в'язниці, тоді й на смерть засуджений неповинно. Про те довідавшись, Спиридон Блаженний пішов вибавити друга свого від неповинної смерти. Був же тоді час повені, і потік, що був на шляху, наводнився вельми, виливаючись із берегів своїх, і неможливо було нікому перейти його. Чудотворець же, згадуючи про Ісуса Навина, як з Ковчегом Завіту перейшов по сухому Йордан у час повені його, вірував же, що й нині також буде від Всесильного Бога, говорячи до потоку, ніби слузі наказуючи: 'Зупинись, — каже, — спільний Владика велить тобі, хай я перейду, щоб врятувався муж, заради якого поспішаю'. Коли це сказав, тут же зупинився потік, завернувши бистрини водні, і дав суху дорогу святому. Не лише ж йому, але й иншим, що з ним ішли, що поспішили до судді, сповіщаючи про прихід святого і про чудо, що зробив по дорозі. Суддя ж. чувши те, зразу звільнив засудженого і дарував його святому здоровим. Бачив же преподобний ясновидними очима таємні гріхи людські. Одного разу відпочивав він з дороги в одного гостеприємця, тоді жінка якась, тілесною любов'ю заполонена і пристрастю зневолена, що таємно з кимось грішила, захотіла ноги святому обмити. Він же, бачивши її діла, каже до неї: 'Не торкайся до мене, жінко'. Це сказав не тому, що грішною гидував і відкидав її, ніби грішними гидувати хотів учень цей Господа, Який з митарями і грішниками їв і пив, але так вчинив з нею, щоб нагадати їй прогрішення і посоромити через нечисті її помисли і діяння. Коли ж та жінка знову наполягала і намагалася доторкнутися до ніг святого, щоб омити їх, тоді святий, не хочучи загибелі її, людинолюбно і лагідно викрив її, нагадуючи їй гріхи її і до покаяння наставляючи. Вона ж дивувалася, разом з тим же і злякалася, що невідоме і таємне її не є утаєне перед ясновидними очима чоловіка Божого. Сорому ж сповнившись, наповнила смиренням серце своє, впала в ноги святого, не водою вже, але сльозами їх омиваючи, і викрила свої діла, своїми сповідаючи устами. Вона-бо робила, як колись євангельська блудниця. Він же, як Господь, милостиво їй провістив: 'Дерзай, дочко, відпущені тобі гріхи твої'. І знову 'Ось здорова ти, не гріши більше'. І з того часу жінка та виправила життя своє на добре і була иншим корисна. Але тому що з чудес лише життя святого пізнається, належить же пізнати і ревність його у благочестивій вірі. Наступне-бо слово її хай відкриє. Коли царював Великий Константан, перший християнський цар, у шістсот тридцять шостий рік від царювання Олександра, Филипового сина, тоді в Нікеї зібрався преславний святих отців собор, щоб безбожного Арія повалити, який називав неблагочестиво Сина Божого творінням, а не Творцем. Законоположили ж сповідувати, що Син Божий єдиний єством з Богом Отцем. Були ж єпископи, які допомагали Арієвому богохульству, імена їх: Євсевій Никомидійський, Марис Халкедонський, Теогній Нікейський. Вони пішли за аріянським безум'ям, всезлісні люди злословили, що Син Божий і Бог — творіння. Поборники благочестя, начальники, життям і вченням прикрашені, були ці: великий серед святих Олександр, що був ще пресвітером, у той же час тримав місце святого Митрофана, патріярха Царгородського, який не був там тому, що на одрі хвороби лежав, і славний той Атанасій, що не був пресвітерським прикрашений саном, але дияконське в церкві олександрійській ніс служіння. через що не менше на неї було обурення від заздрісних, що не була ще єпископською вшанована честю, — вони у розумінні віри инших перевершували. Був же з ними і цей Великий Спиридон, його ж житіє і благодать, що в ньому жила, корисніші і сильніші були до переконання, ніж инших язики, неминучі силогізмів пута і хитросплетіння красномовні. Ще на тому ж соборі, царевою волею, були й еллінські філософи, що говорили перипатетики. Серед них же був один наймудріший, що Арієві помагав, і, ніби мечем двосічним, язиком софістичним сік і гордував, намагаючись посміятися з учення благочестивих. З ним блаженний Спиридон, муж препростий, що єдиного лише знав Христа, і цього Розп'ятого, змагатися просив. Святі ж отці, що знали невченість його, що анітрохи не знав еллінського учення, заборонили святому, щоб не дерзнув із хитрословесним тим змагатися софістою. Але він знав, що може Небесна Премудрість, які неміцні людської премудрости сили, приступив до мужа, кажучи: 'Во ім'я Ісуса Христа, о філософе, сприйми мене і послухай, що хочу тобі казати'. Філософ же сказав до нього: 'Кажи і слухати:: тебе'. Почав говорити святий: 'Один є Бог, що Небо і землю створив, і людину з землі створив, і инше все. видиме і невидиме, Словом і Духом Своїм влаштував. Його Слово, віруємо, Сина Божого і Бога є, що над нашим блудом змилосердився, від Діви народжений, з людьми поживши, постраждав і помер нашого ради спасіння і знову воскрес і воскресив тим рід людський. Його ж сподіваємося, що прийде судити всіх праведно і віддати кожному по заслугах. Віруємо ж, що Він з Отцем одної природи, сидить поруч і рівночесний. Це так ісповідуємо без всілякого цікавського перевіряння, ані ти, яка суть того, досліджувати не пробуй, бо перевищує твій розум і пізнання всіляке далеко перевищує'. І, трохи помовчавши, каже: 'Чи не так тобі це видається, о філософе?' Філософ же, ніби ніколи не вмів змагатися, мовчав, не вміючи уст відкрити проти слів святого, в них же божественна якась діяла сила, ніби сповнювалося написане: 'Не в слові Царство Боже, але в силі'. Тоді філософ каже: 'І я думаю, що так є те, що кажеш'. Тоді старець: 'І я думаю, що так є, як ти кажеш'. Тоді старець: 'Иди-бо і прийми знамення святої віри'. Філософ же звернувся до приятелів і учнів своїх: 'Чуєте мене, — каже, — поки словами було зі мною змагання, слова проти слів поклав і мудрістю суперечливою заперечував викладене. Щойно ж замість слів сила якась з уст цього страця вийшла, нічого иншого не можуть слова проти сили, не може-бо людина стати проти Бога. Якщо-бо і з вас хтось може так розуміти, як я, хай вірує в Христа, і зі мною за старцем цим хай іде, його ж устами Бог говорить'. Так філософ той християнську прийняв віру, радів, що переможений був старим старцем для користи своєї, тішилися ж і всі благочестиві, злочестиві ж вельми посоромлені були. Коли відбувся ж великий той святих отців Собор, Арій же переможений і скинений був, і кожний повертався до себе, повернувся і святий Спиридон до свого дому. Тим часом померла донька його Ірина, яка молодістю життя свого цвіла, в чистому дівстві його провадила, щоб бути їй достойною Небесної Оселі. Прийшла ж одна жінка до святого, плачучи і повідаючи, що дала доньці його Ірині прикрасу якусь золоту на зберігання, а тому, що в скорім часі переставилася, залишилася схованка нікому не відома. Спиридон же, пошукавши в хаті всюди, схованих прикрас не знайшов. Бачивши ж плачучої жінки сльози та ридання і змилосердившись над нею, прийшов до гробу доньки своєї з домашніми, які були з ним, і возвав до мертвої, як колись Христос до Лазаря', як до живої, кажучи: 'Донько Ірино, де прикраса золота, тобі довірена на збереження?' Вона ж, як із твердого збудившись сну, відповіла: 'Господи мій, в тому місці дому [назвала те місце] сховала її'. І каже знову до неї святий: 'Спи далі, донько, поки Господь у спільне Воскресіння розбудить тебе'. І був страх на всіх, що там були, дивувалися і жахалися через преславне чудо те. Святий же знайшов у названому місці сховане, віддав жінці тій. Після цього помер великий Константин, і сини його царство розділили, прийняв Схід найстарший син Констанцій. Коли він був у великому граді Келисирійському в Антіохії, впав у хворобу велику, яку ж лікарі не могли вилікувати. Залишивши-бо лікарів, хворий цар звернувся молитвою до Бога, що може зцілювати душі і тіла, і від Нього просив ревно зцілення своєї хвороби. І бачив у нічному видінні ангела, який показував йому лик багатьох святих єпископів, серед них же показав двох найвидатніших, які виглядали як вожді і начальники инших. Вони єдині можуть бути цілителями хвороби його, повідав. Збудився ж цар зі сну і роздумував над побаченим, не впізнавав, хто були ті побачені. Як-бо їх впізнати міг, їх же імен і батьківщини не знав. А тим паче, що один з них не був насправді єпископом, але ніби мав єпископом стати, а вже у тому був показаний сані. Розгублений-бо перебував цар довго, тоді раду благу прийняв: зібрав до себе єпископів із навколишніх міст і впізнавав між ними бачених у видінні двох єпископів, але не знайшов. І знову ще більше прикликав з дальших країв, але і серед тих не знайшов побачених. Після цього послав по всіх усюдах, щоб зі всіх країв землі його всі єпископи до нього зібралися. Дійшло ж те цареве веління, чи радше моління, і на Кіпрський острів до блаженного Спиридона, єпископа Тримитійського. йому ж все про царя від Бога видінням відкрите було. Ставши-бо, Спиридон пішов до царя, взявши зі собою учня свого Трифилія — з ним же цареві у видінні явлений був. Трифилій тоді [як же мовиться] не був ще єпископом, отож, дійшовши Антіохії, зайшли в царське. Був же Спиридон у бідний одяг вбраний, мав у руці палицю фінікову, і митру на голові, і посудину глиняну, що на грудях висіла, — як же був звичай у тих, хто жив у святому граді Єрусалимі, що звикли носити єлей від Хреста Святого. Коли він так входив, хтось зі світлих слуг, що були в палаті царській, бачивши його як одного з убогих, насміхалися з нього і загородили вхід, вдарили його у щоку. Він же, незлостивий цей, за словом Господнім, повернув до нього і другу. Але той, зрозумівши, що це єпископ, і своє прогрішення бачивши, прощення смиренно просив, що й отримав. Коли ж ввійшов святий перед царя, зразу пізнав його цар: у такому-бо образі уві сні явленого бачив його. І, ставши з місця свого, приступив і поклонився Божому Рабу, просячи його зі сльозами, щоб помолився за нього до Бога і полікував хворобу його. Тільки-но святий же Спиридон торкнувся до голови царської, зразу став цар здоровим і радів зі зцілення свого, молитвами святого отриманого. Вшанував його цар вельми і весь той день з ним веселився, пригощаючи доброго лікаря свого. Трифилій же дивувався вельми всій славі царській, красі палат, вельможам, що стояли при цареві, який сидів, і всій чудовій і золотовидній споруді, і службі слуг світловбраних. Спиридон же говорить йому: 'Чого дивуєшся, брате? Хіба гордовитість і слава царська роблять царя праведнішим за инших? Хіба не так само цар, як і кожен з убогих, помирає і його ховають? Хіба не так само на Страшному Суді стоятиме? Нащо швидкоплинне, якщо незмінне шануєш? І коли щось є нічим, чому йому дивуєшся, якщо випадає більше шукати того, що є нематеріяльним та вічним, і любити негинучу небесну славу'. Повчив же і царя досить, щоб пам'ятав благодіяння Боже і щоби сам був добрим до тих, хто під його рукою, до грішників милосердний, до прохачів прихильний, благоподатливий потребуючим, і всім щоб був як батько, добрим серцем до кожного прихилявся і щедро руку простягав. Бо хто царствує не так, швидше катом, а не царем має називатися. На завершення наказав йому, щоб міцно тримався і беріг те, що належить до благочестя, нітрохи не приймаючи того, що вороже Божій Церкві. Хотів же цар віддячити святому за своє зцілення його молитвами, давав йому багато золота, але той не хотів прийняти, говорячи: 'Не пасує так, о царю, віддавати ненависть за любов. Те, що зробив я для тебе, любов'ю є: дім залишити, таку безодню морську переплисти, холод же і вітрів велику перетерпіти лютість — чи це не любов? І за те все чи прийму як винагороду золото, що є причиною всього зла і легко всіляку правду губить?' Так святий говорив, нічого не хочучи прийняти, проте сильним проханням царевим переконаний був лише прийняти, а не тримати, бо зразу прийняте роздасть потребуючим. Цього святого настановою цар Констанцій дав свободу священикам, і дияконам, і всім клирикам, і слугам церковним: вирішив, що непристойним є, щоб ті, які служать Цареві Безсмертному, давали данину смертному цареві. Коли пішов святий від царя і до себе повертався, прийнятий був у дім одним христолюбцем. І прийшла до нього жінка одна з варварів, по-грецьки говорити не вміла, принесла на руці свого мертвого сина, його ж поклала в ногах святого, плакала дуже. Ніхто ж не знав її мови, самими сльозами розповідала, що за мертвого сина свого просить святого, щоб воскресив його. Він же марної боявся слави, відмовлявся від такого діла. Проте милосердний цей, переможений гірким риданням плачучої, спитав диякона свого Артемідота: 'Що зробимо, брате?' А той відповів: 'Нащо питаєш мене, отче? Що иншого маєш робити — лише призвати Христа Життєдавця, Який безліч молитов твоїх послухав: якщо-бо царя зцілив, чи бідних та вбогих маєш зневажити?' Святитель же такою доброю радою більше до милосердя схилився, просльозився і, коліна схиливши, помолився гаряче до Господа. Він же, що Єлисеєм та Іллею сарептянки синові і шунамітянки хлопцеві життя дарував, послухав і Спиридона і повернув дух життя в дитин варварську, що, зразу оживши, почала плакати. Мати ж коли побачила дитину свою живою, враз від сильної радости впала мертва. Не лише-бо велика хвороба і печаль сердечна умертвлює людину, але часом і радість надмірна таке робить. Жінка-бо та від радости померла, а ті, що бачили те, по раптовій через воскресіння хлопцеве веселості раптом несподівану печаль мали і сльози. І знову каже святий до диякона: 'Що зробимо?' Той знову перше радив, і знову святий до молитви звернувся, очі до небес возвівши і розум до Бога вознісши, молився до Того, Хто вдихає мертвим дух і однією волею все перетворює. Тоді до мертвої, що на землі лежала, каже: 'Воскресни і встань на ноги свої'. Вона ж, ніби зі сну збудившись, воскресла, і сина прийняла на руки живого. Заборонив же святий жінці і всім, що там були, комусь повідати те, що сталося. Але диякон Артемідот після переставлення святого зробив те відомим для вірних, не замовчував Божої величі і сили, що була з великим угодником Божим Спиридоном. Коли святий повернувся додому, прийшов до нього хтось, хотівши купити зі стада його сто кіз. Звелів же йому святий, щоб спершу встановлену ціну відклав, тоді куплене взяв. Він же, відклавши ціну за дев'ятдесят дев'ять кіз, утаїв за одну, думаючи, що не стане те відоме святому, його ж сердечній простоті чужа була сильна турбота житейська. Коли вже були обоє в загороді з худобою, велів святий купцеві взяти кіз стільки, за скількох ціну відклав. Він же, відібравши сто кіз, вигнав із загороди. Одна ж з тих, як розумна і добра раба, пізнавши, що вона не є продана своїм господарем, скоро вернулася і втекла знову в загороду. Той же, знову взявши її, тягнув за собою, але вона, знову вирвавшись, до загороди бігла. Було так двічі і тричі: вона із рук його виривалася і до загороди бігла, той же насилу відтягував її. По тому ж взяв її на плечі свої і ніс до себе, вона ж вельми кричала і рогами своїми в голову його била, кидалася і виривалася, що дивно було всім, хто бачив. Спиридон же святий, розуміючи причину і не хотівши перед всіма викрити купця лукавого, казав йому тихо: 'Бачиш, дитино, що не марно худобина ця так робить, не хоче бути відведеною у дім твій, тому що не відклав належної за неї плати, і через те виривається із рук твоїх і в загороду втікає'. Той же, посоромившись, визнав гріх свій і прощення просив, тоді віддав ціну, взяв козу, і йшла вона сама покірно і мирно в дім того, хто купив її, випереджаючи нового господаря свого. На острові тому було село одне, що називалося Єритра, недалеко митрополії Константійської, на віддалі не більше тридцяти стадій. Там великий Спиридон, заради якоїсь потреби прийшовши, зайшов до церкви і попросив одного з дияконів, що там були, сотворити одну коротку святу молитву, — втомився-бо святий довгою дорогою, тим паче що час був жнив і спека стояла велика. Диякон же той повільно робив те, що попросили, і навмисне розтягав молитву, гордовито виголошуючи, і співаючи, і марнославствуючи своїм голосом. Гнівно-бо поглянув на нього блаженний, хоч і природою добрий був, і докорив йому, кажучи: 'Замовкни'. І зразу зв'язався йому язик, не лише голос, але і мову втратив, і стояв німий, ніби без'язикий. Був же страх на всіх, що там були, і довідались про те зразу в цілому селі, і зійшлися всі на чудо те і вжахнулися. Той же диякон впав до ніг святого, мовчанням молився, щоб розрішився язик його. Молили за нього й инші приятелі його та родичі, і ледве впрошений був: суворий-бо був святий до гордовитих і марнославних. Пробачив йому і, язик розрішивши, говорити йому подав. Проте слід покарання залишив, не повністю язик його уяснивши, бо невиразність, важкість і затинання в мові залишив йому. щоб не гордував більше через голос свій, ані не марнославився гарною мовою своєю. Якось же, коли цей божественний муж в граді своїм в церкву на вечірню увійшов, трапилося ж, що не було тоді в церкві людей, лише прислужники церковні були. Звелів же багато запалити свічок і лампад і сам стояв напроти вівтаря, веселий духом. Коли ж за звичаєм виголосив: 'Мир всім', — не було ж людей, щоб на поданий святителя мир відповідь створити звичну. Раптом почувся зверху голос великої кількости промовляючих: 'І з духом твоїм'. Був же голос той солодкий, і багатоголосий, і співзвучний, перевищував всілякий солодкий спів людський. Диякон же, творячи єктенію, був у страсі, чуючи після кожної єктенії згори спів якийсь божественний, що співав: 'Киріє єлейсон'. Почувся ж той голос тим, хто далеко від церкви був, і поспішили з поспіхом до церкви на пресолодкий і предивний той голос. Коли наближалися до дверей, великий дивний той спів вуха їм наповнював і серце насолоджував, але коли увійшли до церкви, не бачили більше нікого ж, лише святителя з небагатьма слугами церковними, і співу того небесного не була більше їм чути, і дивувалися вельми. В инший час святий стояв на вечірньому співі у церкві, не вистачило у світильнику оливи, і вже загас, бо не знайшлося тоді анітрошки оливи в церкві. Журився-бо святий через те, бо якщо згасне світильник, вечірній перерветься спів і не закінчиться звичне церковне правило. Але Бог, що чинить волю тих, хто боїться Його, зробив так, що світильник переповнився єлеєм, як колись посудина вдовина у дні Єлисеєві. Слуги ж, що принесли посудини, підставили їх, бо виливався єлей зі світильника, і наповнили їх єлеєм тим. Не менше ж речовинного того в світильнику єлею, ще більше сам наповнений був благодаті Божої, що з нього виливався щедро. Є град на Кіпрі, який називається Киріна, не той, що в Ливії, але инший з тою ж назвою, — до нього через якусь потребу пішов святий із Тримитунта. Ішов же з ним і Трифилій, учень його, вже тоді єпископ Левкусії Кипрської. Коли переходили вони гору, що називається Пентадактил, і були на місці, що називалося Паримна [це місце добре і щедре і багатьох славних речей сповнене], Трифилій, цим місцем утішений, захотів і сам бути господарем якогось поля в Паримні, і придбати його для своєї церкви хотів, і думав про те довго в серці своїм. Не втаїлася ж та думка Трифилієва перед ясновидними очима Спиридоновими, її ж великий отець, духом розумівши, казав: 'Нащо, о Трифилію, про суєтне весь час думаєш, поля хочеш і виноградників, вони насправді не мають ніякої ціни, лише здається, що мають, думкою серця людського до себе бажанням кличуть. Маємо надбання на небесах, що ніхто не відніме, маємо дім нерукотворний — їх шукай, ними і завчасу [богомислієм] насолоджуйся, які не можуть переходити від одного до иншого, але той, хто став їхнім господарем, має спадок, що ніколи не пропаде'. Те чуючи, Трифилій взяв з того користь велику і після того таке показав житіє, що бути йому посудиною вибраною Христовою, як же колись Павлові, і незчисленних дарів божественних сподобився. Так великий Спиридон, сам вельми добродійний, й инших до добродіиности наставляв, сприяли-бо його вмовляння і наказування тим, хто сприймав це, для тих, що відкидали, — мали вислід недобрий, — як же наступне явить слово. Кораблеплавець один, того ж Тримитунтського граду мешканець, відпливши в одну країну, торгуючи, затримався там дванадцять місяців. Тим часом вдома перелюбодіяла жінка його, зачала в лоні і завагітніла. Повернувшись же додому і бачивши жінку свою вагітною, купець пізнав, що перелюбодіяла без нього. І сповнився люті і гніву, бив її і не хотів з нею жити, виганяв її з дому свого. Тоді пішов і розповів усе архиєреєві Божому Спиридону, і корисної ради шукав від нього. Він же душею поболів через гріх тої і через велику скорботу мужа, прикликав жінку і не питав її, чи чинила гріх: свідченням-бо правдивим була вагітність і плід, що носила від беззаконного зачаття. Але сказав їй: 'Нащо осквернила ложе мужа свого і навела безчестя на дім?' Жона ж, сором згубивши, насмілилися обманювати відкрито, що не від когось иншого зачала, але від самого мужа свого. Ті, що чули, гнівалися на неї за брехню більше, аніж за перелюбство, і говорили: 'Дванадцять місяців муж твій не був удома, і кажеш, що від мужа зачала? Чи може зачатий плід місяців дванадцять і більше в лоні затримуватися? Вона ж, стверджуючи, говорила, що чекало зачате у череві на повернення батька, щоб тоді, коли він з далекої сторони додому прийде, з лона ти. Та і багато вигадувала, і все заперечувала, почала кричати і галасувати, ніби її напастували й ображали. Лагідний же муж святий Спиридон, приводячи її до покаяння, казав: 'Тому що, о жоно, у великий гріх впала, належиться тобі і покаяння велике: залишена-бо тобі надія на спасіння, бо нема гріха, який би не перемагало Боже милосердя. Але бачу, що перелюбством відчай, зідчаєм безсоромність породила, справедливо було б, щоб прийняла ти достойну відплату за ділами своїми, скору кару понесеш, проте, даючи тобі місце і час для покаяння, це відкрито наперед кажемо тобі: 'Цей плід не вийде з черева твого, поки сама правду не розповіси, не покриваючи брехнею те, що і сліпий, я:; кажуть, бачити може'. Ті слова святого швидко здійснилися: час родити наближався, але найшла на жону ту хвороба люта і мучила утробу її сильно, утримуючи плід у череві. Проте твердосерда не зволила сповідати гріха свого і тому лютою смертю померла, не мігши розродитися. Про це дізнавшись, архиєрей Божий просльозився і каявся, що таким її судив судом, і казав: 'Не маю більше суду чинити серед людей, якщо вимовлене моє слово так швидко в них самих збувається ділом'.. Це про жону злу, що веління святого відкидала і вмовляння корисного не послухала, говорили — хай скажеться і про добру. Жінка одна на ім'я Софронія, добра вдачею і благочестива, мала мужа невірного, що язичеського нечестя тримався. Звернулася жінка та до святителя Божого Спиридона, просячи його вельми, щоб спробував навернути мужа її до святої віри. Мав же чоловік той зі святим по-сусідськи дружні стосунки, і шанував блаженного, часом же і бували вдома один в одного, як же є звичай між сусідами. Одного разу сиділо за столом багато сусідів зі святим Спиридоном і о тим невірним. Каже блаженний одному з прислуга, щоб'всі почули: 'Це стоїть у воротах вісник від раба, що пасе череду мою, присланий сповістити, що вся худоба, поки раб спав, загинула, в горах заблукавши. Йди-бо скажи йому, що той раб мій, який послав його, вже знайде все цілим в одній печері, і жодна худобина не загине зі стада'. І пішов слуга той, сказав слова Спиридонові посланцеві. Після цього мало часу минуло, і ще від трапези не встали, як инший вісник від раба прийшов, сповіщаючи, що віднайдено все стадо цілим. Те чуючи, невірний дивувався понад міру, що святий Спиридон все далеке бачить, як близьке. І думаючи, що він якийсь бог, хотів зробити те, що колись Лікаоніти Варнаві та Павлові, тобто: теля привести, і принести вінець, і сотворити жертву. Каже до нього святий: 'Я не бог, але слуга Божий, подібний до тебе. А те, що знаю, що відбувається далеко, — дарує мені те Бог мій, в Нього ж якщо і ти почнеш вірити, довідаєшся, яка всемогутня Його міць і сила'. Тоді христолюбна та жінка Софронія, вибравши час, вмовила чоловіка свого багатьма словами, щоб відмовився від язичеського нечестя і пізнав єдиного істинного Бога і вірував у Нього. І був благодаттю Христовою навернений той невірний до святої віри і просвітлений святим хрещенням, і спасся муж невірний через жону вірну, як же божественне говорить Писання. Розповідається про смирення Блаженного: такий святитель і чудотворець не гордував пасти овець безсловесних, сам для них трудячись. Одного разу злодії вночі найшли на загороду худоби, вкрали дещо з худобі: відійти хотіли. Бог же, люблячи угодника Свого і убогий його маєток пильнуючи, зв'язав тих злодіїв невидимими путами міцно, що не могли вийти із загороди. І так тримав їх до ранку. Настав же день, прийшов святий до овець і побачив злодіїв, силою Божою зв'язаних, назад руки мали і ноги нерухомі. Молитвою розрішиї і багато говорив їм, щоб не бажали чужого, але з праці рук своїх годувалися. Тоді одну вівцю дав їм, кажучи: 'Прийміть її, щоб не була даремною праця ваша і всеношне неспання'. І відпустив їх з миром. Купець один з того ж граду звик брати золото у святого в позику для купівлі. І коли повертався з купівлі приносив йому позичене, і велів йому святий, щоб сам поклав у ковчег те, що від нього взяв: так не дбав про тимчасове надбання, не перевіряв з цікавосте, чи чесно віддає позичене. Робив те купець багато разів, сам брав з ковчега золото за благословенням святого і сам знову, принісши, клав. І благословлялася його купівля. Одного ж разу полонений був грошолюбством — не поклав принесеного золота в ковчег, собі утаїв те, перед святим же збрехав, що поклав. І сталось так, що в скорому часі зубожів купець той, бо утаєне золото не лише йому не дало прибутку, але і справжнє від його купівлі втратив, і ніби вогонь його маєток таємно з'їв. Зубожівши, купець той знову прийшов до святого, просячи подати йому в позику золото. Святий же відіслав його в скарбницю свою до ковчега, щоб сам узяв, говорячи: 'Іди й візьми, якщо поклав'. Той же, пішовши і золота не знайшовши, повернувся до святого без нічого. Святий же говорив йому: 'Справді, брате, окрім твоєї руки до цього часу не було в ковчезі иншої, якщо б поклав тоді золото, нині знову прийняв би його'. Той же, сорому сповнившись, впав скоро в ноги його, прощення просячи. Святий же скорше пробачив його, надалі ж наказав, щоб чужого не бажав ані щоб не оскверняв совісти своєї підступністю і брехнею, так-бо неправедно надбаний прибуток не є прибутком, але марнотою очевидною. Було якось зібрання єпископів в Олександрії. Патріярх-бо Олександрійський, скликавши тих, що під ним, єпископів, хотів поганських ідолів спільно молитвою скинути і знищити. Було-бо тоді багато ідолів там. Відбувалося багато ревних соборних і осібних до Бога молитов, падали всі ідоли у всьому граді і в околиці, лише один ідол знаменитий залишався цілим на своєму місці. Багато ж патріярх і про того ідола зруйнування молився зі скорботою і вночі на молитві стояв. Явилося йому одне божественне видіння, яке казало йому не сумувати через непоборність ідола, але послати скоро до Кіпру і прикликати Спиридона, єпископа Тримитунтського, бо йому залишений той ідол — його молитвою сокрушиться.  Патріярх же, зразу написавши до блаженного Спиридона послання з мольбою, в Олександрію його прикликаючи, причину ж прикликання і саме видіння сповіщаючи, послав скоро на Кіпр. Святий же, послання те прийнявши і прочитавши, сів на корабель і відплив до Олександрії. Пристав же кораблем в Неаполі [таким іменем називається знаменита пристань в Олександрії], і коли святий з корабля сходив, зразу ідол той в Олександрії з багатьма капищами впав, розсипався, через що відомо стало олександрійцям про прихід Спиридонів. Коли-бо патріярхові сказали, як впав ідол, зразу патріярх виголосив до инших єпископів: 'О друзі, Спиридон Тримитунтський наближається'. Вони, приготувавшись, вийшли назустріч йому і, прийнявши його чесно, раділи приходу до них такого великого чудотворця і світильника світу. Про цього святого і великого отця Спиридона історики церковні Никифор і Созомен згадують і таке, що був він вельми ретельний у дотриманні церковного чину і в дотриманні непорушного Божественного Писання: не змінював жодного слова з написаного у святих непорочних книгах. Одного разу трапилося таке. Був на Кіпрі собор єпископів того острова щодо церковних потреб. Серед них же був святий Спиридон і вищезгаданий Трифилій-єпископ, вправний у премудрості книжній, багато-бо часу в молодих своїх літах провів у Вируті, навчаючись писання і премудрости. Його просили отці, щоб сказав з уст повчальне слово в церкві до народу. І коли він повчав, трапилося згадати слова Христові, до розслабленого сказані, у святого євангелиста Марка написане це: 'Встань і візьми одр свій'. Трифілій не сказав 'одр', але замість одра сказав 'ложе', кажучи: 'Встань і візьми ложе своє'. Те почувши, святий Спиридон встав з місця свого, не мігши чути перемінення слів Христових, і каже до Трифилія: 'Хіба ти кращий від Того, Хто казав 'одр', що слів Його соромишся? Те сказавши, вийшов з церкви перед усіма. І незле це зробив: хоч сам і препростий був ученням, Трифилія-бо, що хизувався красою риторства свого, трохи посоромивши, смиренномудрія і покори навчив. Дуже-бо чесний був Спиридон блаженний — як старший літами і життям славніший, і найперший з єпископів і чудотворець видатний, через те лиця і слів його кожен міг посоромитися. Така божественна благодать і милість були на тому преподобному, що в час жнив, у найбільшу сонця спеку голова його свята виявилася повною роси холодної, що зверху сходить, як було останнього року життя його. Вийшов-бо він з женцями на жнива [смиренний-бо був і працював своїми руками, не гордуючи через висоту сану свого] і жав ниву свою — раптом у дуже спекотну годину оросилася голова його, як колись руно Гедеонове, — всі, що там були, бачили і дивувалися. Після цього раптом волосся голови його змінилося: одне було жовте, инше ж чорне, а инше біле — один Бог відав, чому так сталося і що передзнаменувалося. Святий же, голову свою правицею взявши, розповідав тим, що там були, що час його розлучення з тілом наближається, і повчав всіх добрим ділом, а найбільше любов'ю до Бога і ближнього. Після того небагато днів минуло, святу і праведну свою душу, молячись, передав у руки Господа свого, Йому ж в преподобності і правді послужив увесь час життя свого, і похований був славно у церкві святих Апостолів, що були в Тримитунді, де ж встановлено і пам'ять його у всі роки вшановувати. Багато співдіяло при гробі чудес на славу дивного Бога, що в святих Своїх прославляється, Отця, і Сина, і Святого Духа. Йому ж і від нас слава, вдячність, честь і поклоніння буде навіки. Амінь. Знаходимо в повістях про святого Спиридона два чуда оці: 1. Коли йшов святий Спиридон на святий Вселенський перший Собор, десь в притулку заночував. Ненависники аріяни вночі двом коням його, їх же мав зі собою в дорозі, голови таємно відрізали. І коли слуга святого побачив, яку зробили єретики злість, повідомив святому Спиридонові. Він же, на Господа уповаючи, звелів слузі, щоб відрізані голови конячі до трупів їхніх прикласти. А слуга, скоро роблячи наказане, приклав голову білого коня до вороного, вороного ж голову приклав до білого. І зразу коні ожили, і стали на ногах своїх. Поїхав ними святий Спиридон в дорогу свою, і дивувалися люди, на те дивлячись, бо вороний кінь мав білу, білий же мав ворону голову. А єретики осоромилися. 2. На святому Вселенському першому Соборі була велика про Бога святих отців з аріянами суперечка. Святий Спиридон єдність Пресвятої Тройці показав так: взяв цеглину в руку, і зразу вийшов вогонь з цеглини вгору, вода ж потекла додолу, а глина залишилася в руці. І сказав святий: 'Це три стихії, а одна цеглина. Так і у Пресвятій Тройці: три особи, а один Бог'. Проте цих двох чуд у Метафраста не знаходимо. Ще ж про гостелюбство його, і про розрішення посту заради подорожнього бажаючі хай читають у Никифора їсторіоґрафа, в Книзі 8, у Главі 42. Також і в Созомена в Книзі 1, у Главі 11. У той же день пам'ять святого священномученика Олександра, єпископа Єрусалимського, що спершу в Кападокії єпископству вав. Коли він прийшов до Єрусалиму, щоб побачити святі місця, затриманий був за божественним откровенням. І замість святого Нарциса, що вельми вже зістарівся, на Престол у святому граді був возведений. Після того в царстві Аецієвому було велике гоніння на християн, взятий був, і зв'язаний, і в Кесарію заведений, де, великі муки за Христа перетерпівши, на поїдання звірами засуджений і відданий був, не ушкоджений ж звірами у в'язницю вкинений. І там дух свій передав у Руки Божі, архиєреям архиєрей і мученикам веселість. У той же день святого мученика Розумника, що у старому Римі від царя Севіра за Христа постраждав.  Місяця грудня в 13-ий день Страждання святих мучеників Євстратія, Авксентія, Євгенія, Мардарія та Ореста  Коли царювали Диоклитіян і Максиміян, вся земля Римська наповнена була безбожного ідольського обману. І всі люди, ревнуючи один одного, як несамовиті, нечестю тому належали, найбільше, коли накази царські в ті дні у всі гради, до князів і суддів посилано, у яких наказувано багатьом богам у визначені дні і празники приносити дари і жертви, обіцяючи тим, хто старанно богам послужить, царську благодать, честі ж і санів удостоєння, а якщо не схочуть їм поклонятися і приносити жертви, тим спершу маєтки забирати, тоді самих на багато різних мук і смертну віддавати кару. І почалося гоніння велике по вселенній, намагалися скрізь князі і владики знищити з землі християнську віру. У той же час сповіщено було тим нечестивим царям, що вся велика Вірменія і Кападокія наказам їхнім противляться і від землі Римської відокремитися хочуть, твердо уповаючи на Христа Розп'ятого і віруючи в Нього єдинодушно. Збентежився тим Диоклитіян-цар і, прикликавши всіх своїх вельмож, зробив з ними раду на три дні: з ранку до вечора думали, як би то християнство викорінити. Спершу-бо тих, що в обох тих краях — у Вірменії та Кападокії — володарювали, від влади усунули — як невігласів і безумців, що не вміють добре дорученою їм землею управляти і смиряти народну непокору. Тоді, двох вибравши з роду грецького — Лисія й Агриколая, — обох же злих вдачею і лютих, їх над тими краями поставив: Лисієві дімітанський чин, тобто пильнування меж, дав, Агриколаєві ж усією єпархією володіти звелів, поручивши їм і все велике військо, по градах тих земель поставлене. Тоді-бо, як ці немилостиві кати дійшли до вручених їм земель, силу-силенну роду людського всілякого віку було нещадно убито, без будь-якого допиту, через найменший лише наклеп, від заздрісних ворогів на когось принесений їм. І кожного дня християн шукали, брали і кровопивцям тим, ніби хижим звірам на згубу, віддавали. Аисій-бо, перебуваючи в Саталіоні-граді, якщо знаходив у тому краї якихось мужів святих і жінок, по багатьох випробовуваннях і муках з сильною охороною посилав зв'язаних до Агриколая, який у Севастійській митрополії перебував, щоб померли не на своїй батьківщині і не були своїми родичами і знайомими за звичаєм поховані, але щоб там, у чужому краю, убиті безвісти загинули. Так само і Агриколай робив, посилаючи від Севастії в Саталіон до Лисії взятих християн. Була-бо між ними велика дружба і згода однодумців, і раду одну мали окаянні, щоб таким замислом більшої християнам шкоди завдати, не у їхній батьківщині їх згублюючи. У той час Євстратій, муж знаменитий в Саталіоні-граді, найперший був між своїми благородством і саном: воєводського-бо чину був. Благочестивий же цей, боячись Бога і йдучи через життя непорочно, бачив, що більше християн з кожним днем пригнічують, сумував душею і тужив. Взивав же жалісно із зітханням і сльозами до Господа нашого Ісуса Христа, в пості перебуваючи і молитвах, щоб милостивий був до рабів Своїх і. поглянувши на людей Своїх, врятував їх від біди такої і наступаюче зло відвернув від них. Хотів же й сам увійти в подвиг святих і сподобитися причасником бути мучеництва їхнього, але, думаючи про різні муки і страшну катову лють, боявся. Проте наміру своєму замислив випробування зробити таким чином: взявши пояс свій, дав вірному слузі своєму, попросив нести його до церкви Аравракійської, звідки ж і сам Євстратій був родом. У церкві ж тій у той час був пресвітер Авксентій, засвідчений раб Божий. Навчив же Євстратій того слугу свого, щоб поклав пояс у вівтарі, сам же у церкві хай притаїться і дивиться, хто, прийшовши першим, пояс візьме. Якщо Авксентій, пресвітер, увійшовши молитися, візьме, то нічого йому не казати, щоб повернув. Якщо ж инший хтось із клириків першим захоче взяти, то ніяк щоб не попускати йому, але назад хай принесе пояс. Так слугу навчивши, послав, сам у голові собі поклав і утвердив таке: якщо сам пресвітер пояс візьме, буде це знаменням Божого допусту і благовоління, щоб вдатися йому на муки за Христа. Якщо ж инший хтось захотів би взяти, буде знамення, щоб не вдаватися на муки, але таємно віру святу берегти. І сталося по кількох днях: повернувся слуга, розповів панові своєму, що в ту ж саму годину, в яку поклав пояс на вівтар, зразу Авксентій-пресвітер, ніби посланий, прийшов і, у вівтар ввійшовши, взяв пояс. Те почувши, Євстратій радий був вельми, і світилося лице його від веселости, що дивно було Євгенію, побратимові його. Тим часом взятий був блаженний Авксеній з иншими християнами, допитаний був на судилищі і мучений, вкинутий був до в'язниці, зв'язаний путами. Тоді знову приготоване було судилище посеред граду на місці високому. Сів Лисій з гордовитістю і звелів в'язнів, утримуваних у в'язниці, вивести на допит. Євстратій же святий, у темницю зайшовши, просив всіх Христа ради зв'язаних святих, щоб помолилися за нього. Говорив-бо, що хоче і сам їхнього подвигу того ж ' дня причасником бути. Тоді всі святі в'язні, схиливши коліна, помолилися за нього до Бога і, сказавши 'Амінь', ішли, услід Євстратію ведені. Стояла ж спіра воїнів, за звичаєм, перед суддею, звелів Лисій по одному приводити перед судище своє тих, що вже були на допиті. Євстратій же казав: 'Згідно з наказом царським минулих днів, знову прочитаним на суді, що велить християнам, які будь-де перебувають, будь-якого сану, твоєму підпорядковуватися суду, був приведений Авксентій. Здавна славний він родом і життям, ще славніший нині через явлену у ньому мужність і силу, бо виявився рабом Христа, Царя небесного. Він, на судилищі тому стоячи, подвизався подвигом безсмертя, твою, о судде, викривши безбожність, слова і діла, премудро говорячи і великі муки терплячи. І через те від того дня посаджений у злодійську темницю. Нині ж знову повелів ти вивести його на допит зі святою його дружиною. Це-бо всі стоять зі мною сильним і мужнім розумом, готові пакості твої на мене, яких же від батька свого, диявола, навчений ти, осоромити і до решти розсипати'. Те чувши, Лисій несподіваному мужа дерзновенню здивувався і, очима убивці на нього поглянувши, із глибини грудей та гнівної душі зітхнувши, загримів голосом грізним, кажучи це: 'Найзліше судище, жорстокости еллінської сповнене, ніколи мені не траплялося гірше за нинішнє, коли красномовствує переді мною поганий цей грішник. Хай заберуть-бо від нього пояс і одяг воїнський. І хай буде відомо всім, що відчужений він від сану, в якому був дотепер. Після цього матий тілом і ужвами по руках і ногах зв'язаний та на землі простягнений бесіду свою нехай продовжує'. Це скоро відбулося, сказав Лисій: 'Чи не розкаюєшся через початок свій згубний, що, отримавши мою благість, уникнув би кари? Скажи ж мені перед муками з іменем свою батьківщину, що народила тебе, і відкрий нам віру, яка криється в тобі'. Казав святий: 'Народжений я в граді Аравракійському, ім'я моє Євстратій, прізвисько Киресікис, мовою батьків, є ж рабом Владики всіх Бога і сина його Господа Ісуса Христа, і Святого Духа, з пелен материнських Йому у Тройці єдиному Богові поклонятися і вірувати в Нього навчився'. Лисій говорив: 'Хай скаже спіра, скільки років має він у воїнстві'. І мовили воїни: 'Двадцять сьомий це рік, бо юним ще він почав воїмствувати'. Лисій каже: 'Нині, о Євстратіє, бачачи приготовану тобі непослухом твоїм справжню біду, вернися з безумства твого і мудро роздумай, не залишай стількома роками і трудами у воїнстві досягнуті честь і сан, але милостиву богів приклич силу і царської випроси лагідности і суддівського людинолюб'я'. Казав святий Євстратій: 'Мерзенним бісам і глухим ідолам, людьми зробленим, ніхто з тих, що мають здоровий глузд, не буде кланятися, як ти присудив. Говориться в наших Писаннях: 'Боги, що неба і землі не створили, хай загинуть'. Суддя сказав: 'Чи той має здоровий розум, що кланяється Богові Розп'ятому, як ви, сповнені хибних уявлень?' Святий Євстратій говорить: 'Коли б твоє розумне чуття не було замінене бажанням суєтним і якщо б не перетворилася в земне мудрування душа твоя, показав би тобі, що цей Розп'ятий є істинним Спасом і Господом, всього живого Творцем, що перед віком був у Отці і невимовною мудрістю через відродження воскресив мертвоту нашу'. Хотів же іще говорити святий, але перебив поганий суддя, кажучи: 'Вже хай буде піднесений у повітря сміливець цей і гілляччя зібране хай запалиться під грудьми його й опалює його, зверху ж по плечах трьома разом палицями хай буде битий, щоб велемовну свою суперечку з нами краще провадив'. Коли це тривало, терпів святий багато годин, знизу підпалюваний, зверху ж люто битий і зранений. У таких же муках святий був, жодного зойку не випустив, не змінився лицем, і здавалося, ніби в чужому тілі страждає, що й самому катові дуже дивно було. Коли ж звелів звільнити його від мук, усміхнувся лицем, каже до мученика: 'Про що думаєш, о Євстратіє, чи хочеш, щоб накладеним тобі ранам дав якусь малу відраду?' І зразу звелів принести воду солону, оцтом розчинену, і поливати багато на попечені його рани, і гострими черепками терти сильно. Але і те страстотерпець перетерпів мужньо, ніби анітрохи його не боліло. І думав кат, що волхвуванням якимсь робить себе нечутливим до болю. Тоді каже до нього святий: 'Накладаючи на мене ці муки, багато хоч і мимоволі доброго зробив ти нині. Млу, що облягає душу мою і прибуває від тілесної дебелости, тими муками від мене відігнав і владного розуму над спокусами, що віддавна мене утискають, переможцем зберіг. І вчинив мені так, що вигнані всі пастки пристрасті, які чатували на мене, і душевні бентеги. І жодними напастями не повойованою зберіг внутрішню твердиню духа, що готує для мене життя в безсмерті, де зібране для мене багатство нетлінне. І показав мені путь коротку і безпристрасну, нею ж зможу у тлінному цьому тілі ангельського досягнути життя і небесним насолоджуватися присноіснуванням. Нині знаю, що буду в Церкві Божій і Святий Його Дух в мені живе. Відступіть-бо від мене всі, що робите беззаконня, бо почув Господь голос плачу мого, Господь молитву мою прийняв'. 'Возрадується воістину душа моя в Господі, возвеселиться в спасінні Його, всі кості мої кажуть: 'Господи, Господи, хто подібний Тобі, вибавляючи убогого з рук, що тримають його, і бідного та вбогого від тих, що терзають тіло?' Поспіши-бо і подвизайся, слуго супротивного, нічого ж не полишай з катівських помислів, що є в тобі, і випробуй мене, як золото в печі, більше ж і сильніше, і не знайдеш у мені любої тобі скверни, якої ж насправді шукаєш. Боги-бо твої є мерзотою, володіють тобою і царем твоїм бездушним'. Говорить кат: 'Думаю, що від великого болю тілесного змінився тобі розум, тому і говориш багато дурниць. Коли б зміг той твій, як кажеш, Бог причасником безсмертя тебе зробити, від завданих ран вибавив би тебе. Залишивши-бо суєтні надії марити сновидіннями, поспіши явлене мною тобі вибавлення отримати'. Сказав Євстратій: 'Чи хочеш повірити, осліплений на всі чуттєві очі, що нічого не є неможливим для Бога мого? Збагни і поглянь на мене: Його ж ти думаєш винайденими тобою муками умертвити і згубити'. Коли всі поглянули на нього й уважно дивилися, раптом, як луска, відскочили від тіла його струпи — і став святий цілий здоровий, навіть сліду від ран на тілі не маючи. І всі бачили таке чудо, що прославило єдиного істинного Бога. Євгеній же, друг Євстратія, співгромадянин і співвоїн, що з того ж бо Араврахійського граду був родом, у тій же спірі зі святим Євстратієм перебував, возвав голосом великим, говорячи: 'Лисію, і я є християнином, і віру твою проклинаю, і велінню царському і твоїй волі протистою, як і пан мій Євстратій'. Кат розгнівався сильно, зразу звелів взяти Євгенія і поставити насередині. І каже таке: 'Допитування їх багато часу і зусиль потребує, нині ж необхідність мене притискає зайнятися громадськими справами, чарівника цього і чарівних чудес творця Євстратія, разом і Євгенія, що нині виявився однодумцем його, через ціле тіло закувавши залізом, наказую вкинути до темниці разом з иншими християнами, щоб були пильновані до иншого допиту'. Те сказавши, встав із судилища. Святі ж ведені були всі, радіючи і втішаючись через таке Євстратія святого дерзновення і терпіння і через спасенне чудо Господа нашого Ісуса Христа, що було на ньому. Увійшовши до в'язниці, заспівали всі одноголосно: 'Це так добре і так гарно, щоб жити братам разом' та решту Псалму того до кінця. І, здійснивши молитву, сиділи, поучувані святим Євстратієм і побуджувані до Подвигу, який на них чекав. Так день той минув, у наступну ніч устав Лисій і звелів воїнам готуватися в дорогу з собою, хотів-бо іти в град Нікополь. Поки воїни готувалися, він тим часом прийшов сам до в'язниці і, витягнути Євстратія звелівши, усміхнувся і каже: 'Радуйся, друже Євстратію'. Святий же відповів: 'Бог Всемогутній, Якому служу, хай привітає тебе достойно, о судде'. Говорив Лисій: 'Про Бога і дбай, нині ж прийми сапоги і взуйся, щоб весело з нами в дорогу піти'. Були ж сапоги ті залізні, довгими і гострими цвяхами набиті, так що коли взутися, ноги наскрізь проколені будуть. І взутий був Євстратій у ті сапоги залізні з цвяхами гострими. Кат стиснув же їх на ногах святого ременями міцно і перснем своїм наклав печать, і звелів вести святого за собою в дорогу, з иншими в'язнями зв'язаного, через усю ж дорогу бити і гнати, щоб ішов швидше. І йшов попереду з воїнами, що були з ним. По двох же днях прийшли до граду Аравракійського — на батьківщину Євстратія і Євгенія. Коли ж святий, ведений і тягнений, наближався до граду, всі того граду люди вийшли, хотівши бачити блаженного Євстратія. Не сміли ж приступити до нього ніхто зі знайомих і приятелів, бо боялися, щоб і вони не були взяті: вже-бо це від поганого ката деяким було наказано. Був же там один муж на ім'я Мардарій, один зі звичайних людей, без великих маєтків, своїм задоволений. Він, дім собі новий звівши, накривав його покрівлею. І, поглянувши на ведених святих в'язнів, побачив серед них, як зорю ясну, святого Євстратія і, скоро зійшовши з даху додолу, сказав до жінки своєї, по-вірменськи говорячи: 'Чи бачиш, жінко, володаря краю цього, родом і багатством славного і у воїнстві чесного, що всім знехтував і йде, щоб бути жертвою благоприємною Богові. Блаженний є той, хто і в цьому віці був славним, і у Владики нашого Христа великого прийме дерзновення, і з ангелами невимовних насолод сподобиться'. Блаженна ж та жона відповіла: 'Солодкий мій мужу, що боронить і тобі туди іти, і тою ж, що й він, дорогою поспішати, і святого з ним сподобитися кінця, щоб бути мені заступником, і малим цим дітям, і цілому твоєму родові?' Каже ж їй муж: 'Дай мені сапоги, щоб іти в бажану дорогу'. Вона ж те скоро зробила з радістю. Взувся ж Мардарій, і одежу одягнув, і заперезався, обняв двох синів своїх — малих діточок — і, ставши до сходу, помолився до Бога, говорячи: 'Владико, Боже, Отче Вседержителю і Господи Ісусе Христе, і Святий Душе, єдине Божество і єдина Сило, помилуй мене грішного, змилосердися й охоронцем будь рабі Твоїй цій і обом дітям цим. Заступнику вдів і сиріт, Отче, я-бо, Владико, з великою радістю і волею до Тебе йду'. Це сказавши, оцілував дітей своїх і сказав: 'То вже здоровою будь, жінко, і не тужи, не плач, але радій і веселися, тебе-бо, і дітей наших, і душу свою віддаю в Руки Всемогутнього благого Бога нашого'. Те сказавши, вийшов з дому з поспіхом, відпроваджувала жінка його з радістю. І, прийшовши до одного мужа на ім'я Мукарор, знатного міщанина аравракійського, багатого і сановитого, поцілував його і сказав: 'Оце я йду до приятеля і родича твого Кирісика і, якщо Бог захоче, супутником йому буду, і з ним увійду в подвиг страдницький, ти-бо будь по Бозі заступником жінці моїй і дітям моїм у житті цьому. Я ж, якщо знайду благодать у Бога, поможу тобі в той день, коли всі перед Ним станемо, і приймеш відплату свою'. Муж же той благоговійний відповів йому: 'Іди з миром, дитино моя, і прекрасну ту здійсни путь, і не турбуйся про це, я виконаю твою волю: жінці-бо твоїй і дітям твоїм буду батьком'. Те почувши і поцілувавшись з мужем тим, Мардарій відійшов. І зустрів святих уже близько града, і возвав до святого Євстратія таке: 'Пане Кирісикію, як же вівця біжить до свого пастиря, так і я до тебе прибігаю, хочу вам супутником бути. Прийми-бо мене і зарахуй до святої дружини своєї, і приведи мене, хоч і недостойного, до подвигу мученицького, хай буду свідком Христа Господа'. Те сказавши, возвав сильним голосом, говорячи: 'І я християнином є, як же і пан мій Євстратій, почуйте, слуги диявола, почуйте!' Тоді взяли його воїни, зв'язали з иншими святими і вкинули до народної темниці — Лисієві про нього сповістили. Лисій же у той час, як лев, заричавши, сів на допит. І, за звичаєм, воїни, що виводять в'язнів, привели нагого, з руками, мотуззям зв'язаними, святого Авксентія, коли стояли й инші святі і на все дивилися. І каже суддя до святого: 'Авксентію, нас від труду, себе ж від муки вибавляючи, скажи, чи змінився ти зі своєї суєтної і згубої непокори? Чи до благодатних богів ти повернувся?' Святий же Авксентій відповів: 'Послухай коротко, о Лисіє. Клянуся тою, що вище від всіх є і все бачить, Істиною, що не змінився мій розум одного знати Бога і Йому поклонятися, хоч і тисячі инших ран знову завдаси мені і мук більших, ніж вже завдані мені; хоч мене залізом, хоч вогнем вбиватимеш — ніколи не зможеш схилити моїх помислів, то вже роби, що хочеш'. Тоді кат дав відповідь смертельну таку: 'Авксентій, що по багатьох муках дотепер в згубному своєму безумстві перебуває, приготованим собі посіченням мечем залізну свою і не зм'якшену хай згубить душу, в місці лісистому і пустинному кінець цього прийнявши вироку, що нехай належного поховання окаянне його тіло не удостоїться. А тому, що насмілився недавно до в'язнів наблизитися, хай приведуть його сюди на середину прийняти скоро шукану собі почесть'. Коли воїни ж звільняли Мардарія святого від тих вериг, що були на ньому, сказав Мардарій до святого Євстратія: 'Пане мій, Кирісикію, моли Бога за мене, прошу тебе, і научи мене, що маю відповідати згубному тому чоловікові, щоб не зміг мене, як же грубого і некнижного, зманити вовк той лютий'. Святий же Євстратій каже йому: 'Говори лише обов'язково, брате мій Мардарію: християнином є, Христовим рабом є', — і нічого иншого не відповідай, що би тобі хто не говорив чи не робив'. Коли був приведений святий Мардарій, говорили воїни: 'Це перед вами стоїть недавній в'язень'. Сказав суддя: 'Хай скаже ім'я своє, і ремесло, і де народився, і життя, і якої він віри'. Мардарій відповів: 'Християнином є'. Коли допитувалися його паличникив, щоб сказав ім'я і місце народження, повторював: 'Християнином є'. І довго допитуваний нічого иншого не казав, лише: 'Християнином є, Христовим рабом є'. Бачив же суддя скверний простоту його, звелів свердлом провертіти очі його і, мотузками зчепивши, стрімголов повісити, і розпеченими рожнами все тіло його колоти й обпалювати. Так він довго висів і був мучений, тоді випустив голос, говорячи: 'Господи, дякую Тобі, що цих благ сподобив мене, забажав спасіння Твого і полюбив його вельми, прийми душу мою в мирі'. І, те сказавши, передав дух. Коли було зняте тіло Мардарієве з мучилища, сказав суддя: 'Хай буде приведений нагим Євгеній, той, що із саталіїв, під час Євстратієвого допиту зайти насмілився, його ж, не кажу християнина, як же инші злословлять, але цілковитого негідника'. Коли ж він став перед ними, сказали паличники: 'Це стоїть Євгеній'. Сказав суддя: 'Скажи мені, негіднику, який злий біс тебе напоумив і до такого підштовхнув дерзновення, щоб з такою безсоромністю докоряти нам, ні за що ж не маючи суду суворість'. Мовив святий Євгеній: 'Бог мій, що зробив недійсними шанованих тобою бісів, Він дав мені силу і дарував мені сміливість і свободу мови, щоб я зневажав твоє окаянство, смердючий собако, посудино сатани, котрий буде відданий на згубу разом з тобою'. Говорить кат: 'Хай буде відрізаний дошкульний язик його, мечем же хай відітнуть обидві руки його і палицями хай переб'ють йому гомілки, щоб був покірний перед нами'. Це сталося — і він передав дух свій. Після цього Лисій беззаконний вийшов на поле, щоб випробувати воїнів. Коли ж їх розглядав, кожен з них показував у зброї свою майстерність перед Лисієм. Один з них, на ім'я Орест, муж, високий зростом і на вигляд красень, призваний був на ім'я і за чином став перед Лисієм. Його ж, побачивши, Лисій похвалив і справжнім воїном нарік, і звелів списом у знак влучити. Коли ж наставив той руку свою і кинув спис, золотий хрест, який носив на грудях, витрусився і висунувся зсередини, відкрився зовні, що було видно всім і самому Лисію. Зразу-бо прикликаний і приведений був близько, і, рукою на грудях його хрест узявши і тримаючи, Лисій питав: 'Що це таке? Невже і ти з тих, що належать Розп'ятому?' Він же відповів: 'Рабом є Розп'ятого Владики мого і Бога і це Його знамення ношу, щоб відганяти все зло, що находить на мене'. Сказав Лисій: 'І цей досконалий воїн із засудженим тим Євстратієм хай буде зв'язаний і супутником йому хай буде до Нікополя, де зручно буде допитати їх, як треба'. Коли прийшов же Лисій до граду Нікополя, сила-силенна воїнства з полку, що був у граді, до нього прийшла і всі в один голос кликали: 'Лисіє, і ми є воїнами Господа нашого Ісуса Христа, роби, що хочеш'. Він же спершу настрашився, боячись, щоб чогось нового проти нього не задумали. Тоді, побачивши, що, як вівці, самі себе віддають, звільнив їх зі служби, звелів усіх взяти і зв'язаних вкинути до в'язниці. Собі ж думав, як би їх згубити, щоб і бунт ніякий не повстав від громадян чи від родичів їхніх. А найбільше боявся святого Євстратія, щоб після завданих йому мук не зробив знову подібного до першого чуда і не лише християн у вірі не зміцнив, але й еллінів не відвів від служби ідолам і до своєї не навернув віри. Вирішив-бо святого Євстратія і святого Ореста завтра послати до Агриколая в град Севастійський. І коли настав день, звелів так зробити, написавши послання до Агриколая таке: 'Найпрекраснішого Агриколая, ігемона, Лисій, дуксг, вітає. У всій землі під сонцем ні одного ж не бачивши, божественні наші царі, щоб краще міг дослідити не до кінця відоме, аніж ти, дали тобі владу цими управляти краями. Відкрито-бо бачать тебе, який і ночі, як дні, на народних справ влаштування виснажує і швидше незасинаючі зорі сном заснути можуть, ніж твої очі, поки не здійсниться те, що намагаєшся для спільної здійснити користи. І хай одне скажу, коли в тобі лише бачу більше достоїнство, яке справді лише тою честю, яку нині маєш, може бути пошановане. Тому і я, свідок таких в тобі виняткових рис, цього до тебе посилаю зв'язаного Євстратія, недугою християнства сильно одержимого, тим паче, коли нічого ж придумати не зміг, що було б достатнім для відвернення від його дерзновення, але ще й чести над воїнством, що є піді мною, удостоєний*був. більшою гордістю вознісся, навів нам образи. А ще ж і погрозами страшив його, то думкам своїм приписує майбутнє, підкріплюючись своїм волхвуванням. І навіть коли бачив инших, так само мучених, проте ніяк не відвернувся від дерзости, але і самі муки, здавалося, були більшим щастям, аніж не муки. Того-бо й Ореста, що з ним одного ж мудрування є, для твого премудрого посилаю суду, за царським ідучи уставом'. Той лист, ще й допит святих мучеників до листа доданий, взяли воїни і взяли святих зв'язаних, в дорогу рушили. Святий же Євстратій з Орестом по дорозі співали: 'Дорогу заповідей Твоїх покажи, нарозум мене і научуся оправданням Твоїм'. По молитві ж сказав Євстратій: 'Брате Оресте, скажи мені, як помер святий Авксентій і на якому місці?' Святий же Орест казав: 'Після виголошення на нього від судді відповіді просив тих, що вели його, воїнів, щоб відпустили його іти побачити тебе й останнє віддати тобі цілування. Та ніхто ж не хотів послухати його, був-бо час обідній, і намагалися раби черева виконати швидко наказане їм. І вели його в ущелину, що називається Орорія. Ішовши ж, святий співав псалом: 'Блаженні непорочні, що в путь ходять в законі Господньому', — і аж до кінця псалом той звершив. Тоді, схиливши коліна, помолився, простягнув руки, ніби приймав щось принесене, і сказав: 'Амінь'. Оглянувся і, бачивши мене, що стояв поблизу, прикликав до себе і сказав мені: 'Брате Оресте, скажи панові Євстратію, хай помолиться за мене, і він швидко досягне мене, чекаю-бо на нього'. І так усічена була голова його, коли були відігнані всі ті, які, розумію, християнами були. Святі ж його мощі уночі украдені були пресвітерами аравракійськими. Не знайшовши голови його, почали плакати і просити Бога, щоб відкрив їм голову мученика святого. І допустом Божим ворон, що сидів на дубі, скрикнув. І пішовши, знайшли пресвітери голову, що між віттям дубовим лежала, де ворон сидів, і взявши, приклали її до тіла і перенесли на місце чисте і чесне. Це чувши, Євстратій святий плакав і, помолившись до Бога, сказав Орестові: 'Стараймося і ми, брате, щоб досягнути Авксентія святого'. По п'яти ж днях приведені були святі в Севастію. Агриколай, ігемон, прийнявши від Лисії послання, передав в'язнів під пильнішу варту. І на другий день на судищі сів перед народом на торжищі і святих привести звелів. Весь же град зібрався подивитися на тих, кого судити будуть. І сказав Агриколай: 'Послання від світлого Лисії принесене, разом і допит цих в'язнів, доданий до листа, хай спершу прочитані будуть'. Коли ж прочитані вони були, сказав Агриколай: 'Не думай, о Євстратію, що і тут будуть для тебе муки такі, як були від Лисії, але перед тим, поки не загинув люто, покорися законам царським і, приступивши, принеси жертви богам'. Сказав же святий Євстратій: 'О судде, чи мають владу закони і над царями, чи ні?' Говорить ігемон: 'Безперечно, бо і царі дотримуються законів'. Сказав святий Євстратій: 'Чи ж тобі лише в писаннях належать закони, чи й у ділах?' Сказав ігемон: 'Для чого так говориш, о нечестива голово? Хто коли посмів у чому противитися законам?' Сказав святий Євстратій: 'Тому що в законах царських написано таке: 'Хай не буде насильства у всілякому слові і ділі, радою ж краще хай управляється народ, і одне з двох потрібне: хай або володар радить підвладному, хочучи отримати бажане, або підвладний, вмовлений вільною волею своєю, хай творить наказане'. Після цього знову таке знаходимо висловлювання: 'Наказуємо ж, хай суддя судить, змішавши страх із лагідністю, щоб ніколи суджені через грізний страх не возненавиділи і не стали ворогами тому, хто судить, ані щоб через лагідність його не грішили'. Це, о судде, чи так написане є, чи ні?' Сказав ігемон: 'Так'. Мовив святий: 'Прошу-бо тебе, хай цей чин і щодо мене буде збережений'. Сказав ігемон: 'І щодо тебе, і щодо всіх законів потрібно непорушно дотримуватися з належною честю'. Сказав святий: 'Хай буде, прошу, твій страх із лагідністю змішаний, хай так, як ти, понад всіх мудріший, схочеш швидше бути переконаним, аніж переконувати, розсуджуючи кожну річ розумом. Якщо ж ні, то без всілякого роздуму й уставів муч, убивай, роби, що хочеш'. Сказав ігемон: 'Якщо хочеш, говори сміливо і вільно, суд-бо хоче керуватися радою більше, ніж страхом'. Сказав святий Євстратій: 'Яким богам велиш принести жертву: більшим чи малим?' Сказав ігемон: 'Спершу Дієві, тоді Аполонові, і Посейдонові'. Говорить святий Євстратій: 'Яких слухаєш мудреців, чи оповідачів, чи пророків, що знайшов те, щоб Дієві та иншим вигаданим богам поклонятися?' Сказав ігемон: 'Платона, Арістотеля, Єрмета та инших премудрих — їх же якби ти пізнав, пам'ять їхню шанував би, о Євстратіє, як божественних мужів і дивовижних'. Сказав святий Євстратій: 'Не є невідомі для мене їхні таїнства, але від юности я їх засвоїв і мусікії добре навчився, бо він, його ж отець, був премудрости шанувальник, і якщо велиш, почнемо спершу з Платона'. Сказав ігемон: 'Знаходимо Платона в книзі, підписаній Тимеєві, бо зійшов в Пирею молити богиню. Як видається тобі: мудрий він чи ні?' Сказав Євстратій: 'Дуже осуджує Платон Дія, бога твого. Почуй слова Платонові, якщо ж почав ти від Тимея і від мудрих його слів. Почуй у другій його книзі — тій, де таке є написане: 'Бог, тому що благий є, всіх благ є причиною, зла ж не є причиною. Доброму-бо ніхто инший не є причиною, говоримо, окрім Бога, злому ж не є причиною'. Гомер же та инші віршотворці кажуть: Дій доброму ж і злому є причиною; насильницького-бо проклятого світу, що від Пандора проти греків, хто був причиною? Хіба не той Дій через Атену, як же говорить віршотворець, говорить же Ескіл: бога причина влаштовувати для людей смертних, якщо хоче, — доми зрушити і зруйнувати до основи. Платон же у своєму граді жодному не дає того говорити чи слухати: ні молодому, ні старому — не личить-бо бути богові батьковбивцею, як же нині шанований вами Дій зробив, що свого батька Кроноса скинув з Небес, як же кажете, і знищив його. Чи добре є богу перетворитися в лебедя, щоб смертну зманити жінку і позбиткуватися з неї? Над цим же знову сумує Платон, бо риданням і жононенависництвом охоплений був твій бог, о судде, плаче неутішно через смерть Сарпедони. Чи не таким є сказане? Чи не є все, що у ваших книгах написане, вигадками? Якщо ж сам Платон, премудрий ваш письменник, відкинув, що той бог, і звелів, щоб ніхто з людей, що піклуються про добродійність, не йшов за такими шкідливими для душі небилицями, чому ж ви підкоряєтися діянням, в яких же вони погрузли, і нас нині поклонятися їм змушуєте?' Сказав ігемон: 'Терплю твоє дерзновення через свою любомудрість. Ти ж скажи мені про того, що шануєш, Бога. Як ви віруєте, що Бог, людиною бувши, на судище ведений і до хреста прибитий цвяхами?' Сказав святий: 'Якщо мене терпеливіше вислухаєш, спитаю тебе я спершу про деякі речі, про які ж задумав спитати, і після того оповім тобі по порядку все, про що ти мене спитав'. Сказав ігемон: ''Даю тобі всіляку владу часово і безчасово говорити, кажи нам, якщо хочеш'. Сказав Євстратій: 'Кожна людина у здоровому розумі має розуміти Бога праведного, неосяжного, неописанного і неісповідимого, незмінного ж і такого, що божественними своїми властивостями всілякі сили перевищує. Чи не так тобі здається, судде премудріший?' Сказав суддя: 'Так, так думаю'. Говорить святий: 'Додамо й таке, що нема в Ньому ніякого недоліку чи недосконалости, але у всьому досконалий є'. Говорить суддя: 'Завжди так є'. Говорить святий: 'Що-бо, чи скажемо иншим якимось богам бути і стояти їм посеред того єства нетлінного? Але не має місця сказане, бо мало що мають вони від блаженної тої божественної властивости, не думаю, щоби достойні були богами від людей розумітися, в Бозі-бо нема недостатку ніякого, як спочатку мовиться, Йому ж належить, щоб у Нього вірили і покланялися Йому всі люди'. Говорить Агриколай: 'Так є справді'. Сказав Євстратій: 'Що-бо багато тих богів: чи перебувають всередині тих нетлінних, Божеству притаманних безсмертних благ? І чи рівну мають між собою силу? Якщо є в одному розділені єстві і ніби на один верх сходять в Божества силу, хай говориться тоді не 'боги більші і менші', але Бог один, що в незрівнянній силі є один, ім'я маючи Божества, а не як ви думаєте: одному богові на небесах жити, иншому — в морі, а иншому — на землі. Чи не так бачиш це?' Не міг на це ігемон Агриколай відповісти, мовчав довго. Тоді, ледве промовивши, каже: 'Залишивши твої силогізми і багатослів'я суперечки, відповідай на те, що спитали тебе: як ви Бога шануєте Розп'ятого?' Святий говорив: 'Почну, як же твій віршотворець і Сіод: спершу був Єревос і Хаос, тобто пітьма і води глибочінь. Бог же, коли світ упорядковував, створив його не з того, що було, чи з чогось, що перед тим було, але все з небутя в буття привів. Створив людину на образ Свій і подобу. Ангел же злий, що мав владу в чині инших ангелів, своєю волею відступив від Того, Хто створив його, і водночас гордовитістю від свого відпав чину і від Бога був вигнаний. Праведним-бо судом Своїм Бог через непослух з небесної скинув його влади і ангельської позбавив слави. Чоловіка ж помістив у Раю, давши йому заповідь, яка вчила послуху, щоб насолоджувався всіма благами, що були у Раю, єдиного лише не торкався дерева. Такий йому поклав подвиг. І щоб через підступ не ангела, але диявола, який все проти нього пакостить, не переступив заповідей Божих і посоромив ворога, що заздрить йому через велику його честь, бо безсмертний буде, перебуваючи в нетлінні. Якщо ж ні, то не допустять йому більше в Раю жити, але вигнаний буде геть і, живши, помре. Злий-бо диявол, заздрістю повстаючи на людину, багато пакостей зібрав. І з допомогою змія спокусив жінку першого чоловіка і тим самим привів до переступлення заповіді, щоб вигнаний був із Раю від Бога і приведений в труди, поти і тління. І так отримав перемогу всезлісний і вихвалявся, що через таке його прогрішення візьме чоловіка у свою владу. Коли ж далі примножився рід людський, він, як кат, всіляку собі намагався полонити душу. Тоді багатьох, що впали в беззаконня, Бог потопом світу згубив, зберіг же Ноя, мужа праведного, що добре подвизався проти злісного того диявола і не переможений був ним у Ковчезі дерев'яному з жінкою і дітьми. Влаштувавши ж землю на перший образ, Ноя ж як мешканця на землі посадив. Через багато років примножилося знову людство, знову з'явилося всіляке беззаконня, і всі, переможені гріхами, підпадали смерті і зв'язані перебували в аді, волочені до загибелі пронирливим дияволом. Змилосердився ж Бог, що створив нас, і, не хотівши більше зневажати діла руки Своєї, спершу еллінам таку дарував премудрість, щоб, відкривши душевні очі, пізнали Бога Всесильного і здолали диявола — супротивника. Вони ж, хоч, здавалося, мали трохи до себе прийти і на праведну путь благочестя ступити, проте лише в тіні слова перебували і знову в блуд прадідівський впали — переможені були неправдивою вірою і в гірше зсувалися нечестя, путтю безпутною блудячи. Але не стерпіла міцного милосердя Божого сила, щоб лежали ми в упадку, дала-бо закон, послала Пророків, безліччю способів показувала єврейському родові дорогу спасіння. Всі ж назад ішли, знову впадали в праотців своїх немочі і смерті всі підпадали через гріх. Праведно-бо судив рівний з нами подвиг прийняти Господь наш, Бог Слова, і явити нам перемогу на противника — зробився нам подібний у всьому, крім гріха, принизив Себе, вигляд раба прийняв, народився від Діви у незмінному Божестві і був — як ягня, щоб знешкодити вовка. Коли б небесною Своєю силою божественною переміг противника [міг-бо те зробити, бо Всесильний], дав би йому зручну причину до відповіді такої: як людину переміг, Богом я переможений є, і так зручно зміг би про себе звіщати: можливе все для Бога. Візьмімо ж, о судде, дещо подібне до моєї розповіді. Коли б ти, господар граду цього, бачивши ведмедя чи иншого когось із сильних звірів, що нападають на град твій, звелів рабу твоєму убити його, — він же, чуючи твій наказ, йшов би проти звіра. Недосвідчений же і немічний ані не вміючи зі звіром боротися, він впав би від нього мертвий, вражений і з'їджений. Чи захотів би ти иншому немічному і недосвідченому рабові звеліти, щоби йшов на таку зі звіром боротьбу? Сам ти міцний та сильний і знаєш добре, як зі звірами сходитися, чи не вийшов би сам, як досвідчений і хоробрий борець, і не убив би ти звіра? Вийшов би не у славі господській, але в подобі раба, що знає боротьбу: научив би на своєму прикладі й инших рабів своїх, як перемагати й убивати сильних звірів, що трапляються. Так і Господь наш, Спас всіх, коли раби Його в боротьбі з дияволом падали переможені і знищені, Сам невимовною радою знизійшов, зійшовши в Пречисту і Пренепорочну Діву і прийнявши образ раба і всі тіла нашого немочі, окрім гріха. І, на позорище життя цього вийшовши, вільним і премудрим смиренням утаївся від всезлісного диявола, вами нині шанованого, і переміг його, бувши наче простий чоловік, і всю ворожу силу знищив спасительними страстями на хресті, навчаючи нас, що дивимося на Його подвиг, таким же чином з дияволом боротися і його скидати силу. Сам-бо наші прийняв страждання, нам же дарував Свою безпристрасність, воскресивши тих, хто в аді. І дав нам дітьми Божими бути, тим, що мають руку Його непереможну і сподіваються на вінець за подвиг. Тілом-бо переможені є, духом же перемагаємо, падаємо в тління смертне і буваємо нетлінними і безсмертними, відвертаємося від вашого пияцтва і життя тваринного, ангельського життя шукаємо і вічного перебування, не дивимося додолу, як тварини, ані ж звіриних звичаїв не іменуємося людьми, але просто на Небо поглядаємо і, в плоті будучи, безплотних наслідуємо життям. Знаємо ж безперестанну духа нашого з плоттю боротьбу і помислом мудрим і поміркованим від приєднання до смертного цього тіла відвертаємося, відкидаючи рішучо його прагнення насолод і порухи похоті. Помислами вгору сходити, уди умертвлювати завжди навчаємося терпінням і повстримністю. Насичуємося ж чистого і пречистого Господа нашого пам'яттю, і виходить від нас слово без сум'яття, і діє в нас без перепон розумна сила. Це і більше дарував нам Бог, одягнувшись Сам у чоловіка. Ви ж, як є всім відомо, стали рабами тіла, а, поневолившись тілу, називаєте богами тих, хто творить нечисті і встидні діла, і капища їм ставите, шануєте їх. Відмовляєтеся від причастя небесного і у всі дні бентежитеся, не лише нещастя боячись, але і щастя тимчасового старанно шукаючи й ніби у сні мріючи. Ви не лише тілом, а й душею умираєте в погибель безкінечну. Ми ж від Господа нашого Ісуса Христа навчилися, що плоть, загальним тлінням смертним стлівши і прахом ставши, знову в дусі оживе і нетління єство прийме. Це-бо коротко сказав, щоб і ти Платонові своєму скорився і від мене істини навчився: відвернися від батьковбивці бога твого і любого лебедя, що плаче вельми через смерть дітей своїх'. Цих премудрих слів Євстратія святого Агриколай-ігемон терпеливо послухавши, врешті сказав: 'Ми не можемо про божественних і великих царів розум і волевиявлення розмірковувати, але лише законам їх підкорятися і накази їх маємо виконувати. Через те, залишивши все непотрібне багатослів'я, прийди і принеси жертву богам. Якщо ж ні, то приймеш такі великі муки, що про них же і не чув ніколи'. Святий же Євстратій говорить: 'Нащо-бо такого труду нам завдав і раніше нас мучити не почав?' Тоді кат звелів ліжко принести залізне і, розжаривши сильно, святого Ореста спершу покласти. До святого ж Євстратія каже: 'Належить так, щоб муки, які на тебе чекають, спершу ти на иншому побачив, і після того сам їх понесеш'. Святий же Орест, приступивши до розжареного того ліжка, забоявся і, на святого Євстратія поглянувши, сказав: 'Молися за мене, щоб не злякався мій помисел'. Святий же Євстратій відповів: 'Не знемагай, брате Оресте, бачення-бо тільки приносить страх і муку, тілом же жодного болю не почуєш, якщо лише сміливо і з упованням зійдеш, сам-бо Господь наш помічником і заступником буде. Згадай великодушність святого Авксентія та инших святих, і не буде гірше від них, ті-бо муки скоро закінчаться, чекає ж на нас на Небі винагорода вічна'. Це почувши, Орест святий сміливою із міцною мужністю скочив, став на розжареному ліжку і, ознаменувавшись хресним знаменням, зразу ліг і всім тілом на вогонь простягся. Тоді сильним голосом скрикнув, говорячи: 'Господи, Ісусе Христе, в руки Твої передаю дух свій'. І передав Господеві святу свою душу. Святий же Євстратій воззвав: 'Амінь'. І зразу звелів Агриколаи Євстратія святого відвести в темницю, де той, за звичаєм, помолився до Бога, прикликав раба, що був з ним, і сказав йому: 'Принеси, дитино, хартію, і складемо заповіт: сподіваюся-бо і я у завтрішній день стати перед Владикою моїм Христом'. Коли хартія принесена була, написав заповіт, вказавши в ньому, щоб тіло його в Аравракійський град було віднесене і щоб ніхто не посмів щось із мощей його взяти, але цілим хай покладуть на місці, що називається Аналікозора, разом зі святим Авксентієм, і Орестом, і Мардарієм, і Євгенієм. Бо ті святі клятвою закляли Євстратія святого, що після його кончини і їхні тіла покладуть разом з його тілом непорушно. А ті маєтки, що мав в Аравкії, Євстратій святий віддав на прожиття церковним служителям. Инше з речей рухомих — половину розділити між жебраками та убогими звелів, половину ж сестрам своїм віддав, рабам же — вільними бути і позначені ним дари прийняти. Це написавши, перебував весь день у пості і молився цілу ніч. Єпископ же граду Севастійського блаженний Власій, ховаючись у той час через гоніння, прийшов уночі до святого, давши золото охоронцям. Чув-бо про велику його премудрість і про те, як ігемона з богами його осоромив. І, зайшовши до в'язниці, впав ниць і поклонився святому, говорячи: 'Блаженний ти, дитино Євстратію, бо всесильний Бог настільки укріпив тебе, пом'яни ж і мене, молюся тобі'. Відповів святий Євстратій: 'Не роби того, отче духовний, але, на даний тобі сан взираючи, від нас чекай відповідного поклоніння. Коли ж сіли, сказав Євстратій до єпископа: 'Тому що Бог так хоче, завтра о третій годині дня стану перед Владикою моїм Христом, так-бо мені явно відкрилося. Прийми-бо хартію мою заповіту і прочитай'. Коли прочитав те єпископ, просив його і тих, що з ним, клириків, хай підпишуть заповіт його. І взяв обітницю з єпископа, щоб сам взяв тіло його і святого Ореста і, занісши, щоб поклав на місці, написаному в заповіті, та инше все написане хай виконати намагаються, обіцяючи йому за той труд і старання від Господа нашого Ісуса Христа винагороду в майбутньому житті. Єпископ же заповіт виконати обіцяв, тоді просив Євстратій святий єпископа, щоб святого причастя Божественних Таїнств сподобив його: з того часу, як відданий був на муки, не причащався тої святині. Принесене-бо було необхідне для служіння, і коли здійснилася жертва, приступив святий Євстратій і прийняв небесний той бісер — і раптом спалахнуло світло у темниці, як блискавка, і голос пролунав, кажучи: 'Євстратіє, добре подвизався ти, йди-бо і зійди на Небеса прийняти вінець свій'. Той голос всі, що там були, чули і ниць на землю впали зі страху. Всю ж ту ніч перебував єпископ зі святим Євстратієм, насолоджуючись словами його. Коли засіяла ранкова зоря, відійшов, обіцяючи все, написане в заповіті, виконати ділом. Коли настав ранок, Агриколай сів на судилищі, на місці звичному посеред граду, і звелів привести Євстратія святого. Коли ж став перед ним святий, прикликав його ігемон до себе і сказав таємно: 'Свідком мені є, о Євстратію, Всевидяча правда, що вельми болить серце за тебе, але не смію царському не скоритися наказові. Але принаймні, перед народом лицемірячи, вдай собі з нами єдиновір'я і виглядом лише поклонися богам — в собі ж віруй і молися Богу твоєму. Він-бо простить тобі, коли зробиш те не з волі, а з нужди. Ти ж не хочеш загинути, як один зі злодіїв, будучи мужем такого вчення і премудрости. І якщо б мені біди за те не було, то не вимагав би того від тебе. Багато згубив віри твоєї і жодного не помилував, тебе ж жалію вельми і щаджу, і через тебе всю ніч не спав, був у печалі великій'. Святий же Євстратій говорить: 'Не турбуйся цим, не приходь в біду через мене, але як від царів твоїх наказано, так роби. Я-бо ані лицемірно, ані иншим якимось виглядом богам твоїм не поклонюся, але ісповім Бога мого перед всіма і серед багатьох восхвалю Його. Знай же напевно, що муки твої для мене — веселість, і, якщо хочеш, випробуй насправді'. Ігемон же довго, руками лице закривши, плакав, що і всьому народу, який стояв навколо, було видно, що плаче. І розуміли всі, що жаліє невинного Євстратія. Подавши голос, плакали, і було велике ридання в граді. Говорив же святий Євстратій до судді: ''Бог Вишній хай знешкодить підступну і злу хитрість отця твого сатани, він-бо винайшов це на мене випробування, щоб зробити мені перепону до майбутніх почестей. Роби, що хочеш, я бо є рабом Владики Христа і противлюся царському велінню, і мерзотами ідольськими гидую, гидкі-бо є і самі, і ті, що їм поклоняються'. Бачивши ж міцне Євстратієве в християнській вірі стояння і велику його до Христа ревність, Агриколай ледве видав на нього кінцеву відповідь таку. 'Євстратія, що царському наказу не повинується і богам жертви подати не хоче, наказую спалити, щоб вогнем залізна його душа кінець прийняла'. Те вимовивши, встав і з поспіхом відійшов в преторію. Ведений же був святий на спалення, молився, щоб чули всі, так: 'Величаючи, возвеличу Тебе, Господи, що зглянувся на смирення моє, і мене не замкнув у руках ворожих, але спас від бід душу мою. І нині, Владико, хай покриє мене Рука Твоя і хай прийде на мене милість Твоя, бо смутиться душа моя і болить у виході з тіла цього, щоб ніколи лукавого супостата земля не сховала її, і не припнула її у пітьмі, через гріхи, у житті цьому мною зроблені у невіданні. Милостивий будь мені, Владико, і хай не побачить душа моя темного зору лукавих бісів, але хай приймуть її ангели Твої світлі і пресвітлі. Дай Славу Імені Твоєму святому і Твоєю силою виведи мене на божествений суд Твій, і коли будеш мене судити, хай не спіймає мене рука князя світу цього, яка затягне мене в глибину пекельну, але предстань і будь мені Спасителем, Помічником і Заступником — ці-бо тілесні муки є веселістю для і рабів Твоїх. Помилуй, Господи, душу мою, що осквернилася життя цього пристрастями, і чистою її прийми, бо благословенний єси на віки. Амінь'. Так святий помолився, піч була вже гаряча дуже, сотворив хреста Христового знамення і зайшов у піч, співаючи і говорячи: 'Господи, Ісусе Христе, в руки Твої передаю дух мій'. І так в мирі передав дух. Не пошкодив же тіла його святого вогонь, ані волосся його не торкнувся. Помер-бо святий мученик Євстратій в тринадцятий день грудня. Блаженний же Власій, єпископ граду Севастійського, взявши мощі святого Євстратія і святого Ореста, зробив те, що було в заповіті мучениковому написано, славлячи Отця, і Сина, і Святого Духа, єдиного в Тройці Бога, йому ж Слава і держава навіки. Амінь.  Чудо святих п'яти мучеників  Перед воротами Константинограда в монастирі, що називається Олімп, збудовано було церкву в ім'я святих п'яти мучеників Євстратія, Авксентія, Євгенія, Мардарія і Ореста. Звичай же був віддавна цареві і патріярхові приходити в той монастир на празник в пам'ять цих святих мучеників і подавати що на потребу ченцям. Уставлено-бо було від творця монастиря того нічого не стягати тим, що живуть у ньому, — ні поля, ні винограду, — але віддатися на святих мучеників турботу і вважати на спасіння своє. А тому що берегли заповідь того, що дав її, через те не відступили святі мученики, турбуючись потребами монастиря. Проте ж Божа благодать зі спокусами буває — як відомим стане, що уповаючі на Бога і ті, що шукають Його, не залишаться без всілякого блага, більше, ніж сподіваються на своє багатство. Спільний-бо Промислитель Бог, хотівши більше прославити місце страстотерпців своїх і тих, хто служить їм, зволив відвідати їх Своєю благодаттю і утішити в злиднях. Влаштував у час празника бурю велику з моря, і дощ немалий, і студінь сильну, і ніхто ж не прийшов з граду на празник святих мучеників. Відспівавши ж вечірню і канон, монахи, що там були, сумували, бо не мали чого скуштувати, і нарікали на святих мучеників перє,і іконою їхньою, кажучи: 'Завтра підемо з місця цього і розійдемося, де хто зможе знайти собі необхідне'. І коді: були сутінки, прийшов воротар до ігумена, говорячи: 'Благослови, отче, щоб я привів до тебе мужа, що прийшов від царя з двома верблюдами навантаженими'. Ігумен дозволив, зайшов муж ясний вельми, говорячи: 'Цар послав вам їжу і вино'. Помолившись, вніс в палату, і скуштували всі їжу і вино, а инше сховали. І ще були всі разом, як прийшов воротар, повідаючи, що прийшли від цариці. І той був уведений, каже до ігумена: 'Це прислала вам цариця риби доброї і десять золотих'. І ще він говорив, як знову прийшов воротар і повідав, що від патріярха прийшов муж. І той був введений, дав ігуменові посуд церковний, кажучи: 'Благоволив патріярх завтра тут служити Літургію'. Ігумен же каже до мужа, що прийшов: 'Як Бог схоче, так і зробить. Ви ж йдете звідси?' Вони ж кажуть: 'Якщо є для нас місце, будемо тут до ранку'. І звелів їх ігумен відвести до паперті церковної. Відпускаючи ж їх, спитав імена їхні. І сказав спершу той, що від царя: 'Я називаюся Авксентій'. А той, що від цариці, Євгенієм себе назвав. Той, що приніс від патріярха посуд, Мардарієм себе іменував. Під час же співу утреннього увійшли до церкви два мужі. І після співання Псалтиря сказав ігумен: 'Хай прочитається 'Читання про страждання святих мучеників'. І сказали монахи: 'Залишмо його нечитаним, бо ніхто не прийшов з граду на празник'. Муж, що зайшов на співання у церкву, його ж не знали, сказав: 'Дайте мені книгу, хай прочитаю Читання'. Коли це було, дійшов до місця, де мовиться: 'Взутий був Євстратій у сапоги залізні з цвяхами гострими' — і, зітхнувши, вдарив у поміст церковний палицею, яку мав у руці своїй. Встромившись, палиця пустила з себе гілля, і стало дерево. Сказали ж ті, що ззаду стояли: 'Чи заради себе це зробив, Євстратію?' І сказав: 'Ні, малими є мої страждання супроти Божої винагороди, було це для того, щоб не залишився празник наш без тих, хто приходить з граду'. І коли це сказав, зразу всі невидимими стали. Ігумен же, вийшовши з церкви, знайшов храмину, повну хлібів і риб. Порожні ж бочки всі вина повні виявилися. Тоді сповістив швидко цареві і патріярхові про чудо, що сталося, і всі прийшли прославити Бога і святих його мучеників возвеличити, палицю ж, що стала деревом, розломили на благословлення. І багато зцілень недужим в той день було молитвами святих страстотерпців.  У той самий день страждання святої мучениці Лукії-дівиці  Коли по всій Сицілійській землі святої мучениці Агафії розійшлася слава, сирійський люд здалеку йшов до граду Катанського поклонитися її святому гробу. Трапилося Лукії, дівиці чесній і серед сиракусанів знаменитій, іти на празник разом з иншими і з матір'ю її Євтихією, що була в кровоточивій хворобі від чотирьох літ, і жодний з лікарів лікуванням зцілити її не міг. Коли відправлялися ж церковні таїнства, читалося Євангеліє те. де згадується жінка кровоточива, яка доторком до краю Ризи Христової зцілилася, і коли це було прочитане, каже Аукія до матері своєї: 'Якщо віриш, о мамо, в прочитане, віруй і в те, що Агафія, яка в ім'я Христове постраждала, сподобилася мати з собою завжди Того, за чиє ім'я постраждала. Доторкнися-бо гробу її з вірою і зцілися'. По закінченні ж церковного співу, коли відійшли люди, впали перед гробом мучениці свята матір з донькою і почали зі сльозами молитися, допомоги просячи. Молилися ж довго, задрімала Лукія і бачила в соннім видінні святу мученицю Агафію посеред ангелів, маргаритами вельми прикрашену, що казала: 'Сестро моя, Лукіє, Діво Господня, нащо просиш в мене те, що сама зразу подати можеш, бо віра твоя помагає матері твоїй, і вона здорова є. А так, як мною Катанський гра; славиться, так тобою Сиракусійський красуватися буде. бо благоприємну Христові у своєму дівстві оселю приготувала'. Це чувши, Аукія збудилася, із трепетом встала і сказала матері своїй: 'Мамо моя, мамо моя, це зцілена ти є, прошу-бо тебе через саму ту святу, яка молитвами своїми зцілила тебе, щоб не згадувала мені нареченого ніколи ж [вже-бо була заручена] ані не бажала бачити від тіла мого смертний плід, але все, що приготувала мені дати, коли мала йти до чоловіка смертного, що дівство моє знищити хотів, дай мені, коли йду до Жениха Безсмертного Христа Господа, Який дівство моє нетлінним збереже'. Євтихія ж мати говорить до неї: 'Все, що є батька твого, який помер дев'ять літ тому, цілим зберігала, більше примножила, аніж зменшила тобі спадок, моє ж все, що є, і що може бути, сама краще знаєш. Покрий спершу очі мої землею і що схочеш, те й зробиш з усім маєтком'. Лукія говорить: 'Послухай, мамо, ради моєї. Не вельми Богові любий той, хто дає йому те, чого сам з собою взяти ані сам собі використати не може, але якщо ти хочеш річ, приємну Богові, вчинити, дай йому те, що сама для себе можеш використати. Вмираючи ж, нічого не можеш використати, і коли даєш, даєш те, що не маєш сили взяти з собою. Жива ж і здорова, дай Христові, що маєш, і все, що мені дати хотіла, Христові передавати почни'. Так коли кожного дня дівиця з матір'ю розмовляла, почалося речей роздавання і щоденне на потребу убогих витрачання. Продавали ж села, що були, і дорогоцінні прикраси, і бісер, аж довідався про те наречений і, печальний, почав питатися годувальниці Лукіїної: 'Що це таке має бути, що чую про несподіване продавання сіл, і прикрас, і бісеру?' Годувальниця ж розумна була і сказала: 'Наречена твоя довідалася, що такий маєток продається, який коштує тисячу золотих і більше, то, хотівши для тебе купити, продає деякі речі, щоб зібрати стільки золотих'. Повірив-бо безумний словам її і про плотську подумав купівлю, замовк, ще й сам до продавання заохочував. Але коли довідався, що все роздане жебракам і убогим, вдовицям і сиротам, для подорожніх те і служителів Божих все витрачене, — пішов, доніс до Пасхасія-князя, кажучи, що наречена його християнкою є, що суперечить царському законові. Князь же, прикликавши її, умовляв словами і до жертви бісівської схиляв. Йому ж блаженна Лукія говорила: 'Жертва жива, як же і віра чиста і непорочна перед Богом оця: відвідувати сиріт і вдовиць у скорботах їхніх. Я трьома цими роками не що инше робила, як приносила жертву живому Богові і вже нічого не маю, щоб приносити з маєтку більше, себе саму приношу Богові — жертву живу, і що Він захоче, хай те зі Своєю жертвою робить'. Пасхасій говорить: 'Ці слова розповідай подібним на тебе християнам, мені ж, що пильную царські устави, марне їх розповідаєш'. Лукія сказала: 'Ти царських законів слухаєш, я ж божественних законів слухаю, ти царів боїшся, я Бога боюся. Ти їх прогнівати не хочеш, я, щоб Бога не прогнівати, пильно стережуся. Ти їм догодити намагаєшся, я єдиному благоугодити Христові бажаю. Ти-бо роби, що тобі корисним видається, я ж те чиню, що як корисне собі пізнаю'. Пасхасій говорить: 'Спадок свій з блудниками своїми витратила і змарнувала і через те, як блудниця, говориш'. Лукія каже: 'Я спадок свій на добре перенесла місце, розтлівачі ж душі і тіла мого ніколи прийняти його не зможуть'. Пасхасій говорить: 'І хто є розтлівачем душі і тіла?' Лукія говорить: 'Розтлівачами душі ви є, про них же говорить апостол: 'Розтлівають звичаї благі бесіди злі', радите-бо душам людським перелюбодіяти, щоб, залишивши Мужа свого, тобто Творця свого, йшли за дияволом в ідолах суєтних і марнотних. Розтлівачами ж тіла ті є, що насолоду тимчасову полюбили більше вічної насолоди і скороминучу веселість воліють понад безкінечну радість'. Пасхасій говорить: 'Зупиняться і замовкнуть слова, коли прийдуть побиття і рани'. Лукія говорить: 'Слова Божі не замовкнуть ніколи ж'. Пасхасій говорить: 'Хіба ти є Богом?' Лукія каже: 'Рабою Божою є, і через те говорю слова Божі, як сам Він каже: 'Не ви будете говорити перед царями і князями, але Дух Святий, він промовить у вас'. Пасхасій каже: 'Чи у тобі Дух Святий і чи він в тобі говорить?' Лукія каже: 'Апостол говорить: ті ж, що чисто живуть, церквою є Божою, і Дух Божий живе в них'. Пасхасій каже: 'Я тебе накажу у розпусний дім вести, щоб, коли будеш осквернена, утік з тебе Дух Святий'. Лукія говорить: 'Ніколи не оскверняється тіло без волевлення розуму. Якщо-бо і тиміян на руку мою покладеш і нею кадило на жертву бісівську вкинеш, Бог, те дивлячись, засміється: за волею-бо і помислами судить, а не за ділом, що через насилля відбувається. Ґвалтуючого ж розтлівача дівство так стерпить, як же змія, як розбійника, як варвара. Якщо-бо мене проти волі і ґвалтувати накажеш, то чистоті моїй Вінець примножиш'. Пасхасій каже: 'Звелю тебе блудодійством заморити, якщо не підкоришся царським велінням'. Лукія говорить: 'Вже говорила тобі, що волі моєї ніколи не зможеш притягнути на бажання гріховне. Инше ж що-небудь тілу зробиш, що здається у твоїй владі, на те не зважає раба Христова'. Тоді Пасхасій, суддя нечистий і неправедний, звелів прийти господарям домів розпусти і віддав їм святу, говорячи: 'Скличте народ на чистоту її і зробіть, щоб чинили наругу над нею доти, поки не умре'. І коли почали її волокти в блудище, такої Дух Святий ваги дав їй, що зовсім була непорушна. Приступило ж багато за велінням ката, тягнули, з місця зсунути її намагалися і знесиліли, трудячись і потіючи. Діва ж Господня стояла непохитно. Тоді принесли шнур і, зціпивши її за руки і ноги, всі разом з великою силою тягнути почали, вона ж, як гора, перебувала непорушна. І був Пасхасій у скорботі і розгубленні і, прикликавши волхвів і чарівників і всіх жерців ідольських, звелів їм свої волхвування чинити біля Лукії, щоб рухомою стала. Проте нічого не досягли, стояли-бо, як прибиті тілом до землі, ніби зовсім не могли стопи ніг їхніх порухатися. Тоді звелів її сечею поливати, думаючи, що через волхвування якесь стоїть непорушна, але нічого не досяг. Приведено ж було і волів пар багато, щоб з місця зрушити і поволокти її змогти, проте і так не стала рухомою. Сказав-бо їй Пасхасій: 'Які твої чари?' Лукія говорить: 'Це не є мої волхвування, але Боже благодіяння'. Пасхасій каже: 'Яка причина, що немічну дівчину тисяча чоловіків не може зрушити?' Сказала свята: 'Якщо і десять тисяч приведеш, почують Духа Святого, що каже мені: 'Впаде з боку твого тисяча, і безліч праворуч тебе'. Мучився ж нечестивою своєю душею суддя окаянний і помислами всередині був збентежений, воззивав. Йому ж свята діва говорила: 'Нащо мучишся? Нащо різними помислами своїми бентежишся? Зрозумів, що церквою я є Бога живого, повір уже — якщо ж не зрозумів ще, далі вчися'. Пасхасій же більше кидався і зітхав, бачачи, як ганьбить його свята. Тоді звелів вогонь великий запалити навколо неї, смолу ж, і сірку, і олію киплячу на неї виливати. Вона ж в Ім'я Господа нашого Ісуса Христа стояла непорушна й неушкоджена, говорячи катові: 'Я молилася Господеві моєму Ісусові Христу, щоб вогонь цей не мав влади наді мною, щоб посміялися над тобою ті, хто покладається на Христа, і через те просила продовження мук моїх, щоб у віруючих страх мук відняти, невіруючим же відніму голос зневаги, щоб не зневажали християн'. Дехто ж із друзів Пасхасієвих, не хотівши Пасхасія бачити сумним, в розгубленні кидалися, звеліли мечем вдарити в гортань її і відійшли з Пасхасієм в дім. Вона ж, хоч і зранена була вельми, проте не знемогла, але, скільки хотіла, молилася і, скільки хотіла, розмовляла з людьми, кажучи: 'Благовістую вам, що буде мир Церкві Божій, Диоклитіян-бо від царювання відпаде, а Максиміян помре нині. І так же, як Катанський град має за себе перед Богом заступницю сестру мою Агафію святу, так мене цьому граду дано від Бога. Знайте, лише волю Його виконуючи, приймете віру'. Це Лукія, Раба Господня, з гортанню, мечем проколеною, говорила, це перед очима її вели Пасхасія, залізом скованого. Сицілійці-бо потайки від нього послали до Риму, сповіщаючи, що Пасхасій край той немилостиво кривдить, оббирає і насильно забирає, викрадає чуже. Прийшов-бо у той час наказ із Риму, щоб закованого привести на суд, де ж і допитаний був, на смерть засуджений, і відсічена була голова його, загинув з шумом окаянний. Те, як його у залізі вели, бачила свята ще живою і на місці мук стояла, де поранена була, зовсім непорушна. Не вийшов з неї дух її, поки ж священики не прийшли і не причастилася пречистих і животворящих Христових Таїнств. І всім сказавши 'Амінь', передала свята мучениця чесну свою душу в Руки Господеві. І поклали її на тому ж місці чесно, і збудували над нею церкву в ім'я її, на честь же Бога в Тройці єдиного, Отця, і Сина, і Святого Духа, йому ж Слава навіки. Амінь.   Місяця грудня в 14-ий день Страждання святих мучеників Тирса, Левкія, Калиника, Филимона, Аполонія та інших  Вітинська земля виростила святих мучеників Тирса, Левкія і Каленика — Кесарійський град виховав. Постраждали ж за Христа, коли царював Децій, таким чином. Ігемон один на ім'я Кумврикій з Никомидії через Нікею в град Кесарійський прийшов і віддався вельми ідолопоклонству, дбав про капища і жертовники поганих і про все те, що приємне бісам. Змушував же і всіх до свого безбожного однодумства, одних ласками заманюючи, инших погрозами залякуючи, щоб учасниками були його нечестивого ідолобісся. Левкій же, муж серед громадян чесний, розумом, і ученістю, і благородством відомий, бачивши це беззаконня, болів серцем вельми і ревністю до Бога розпалився. Не мігши довго таїти всередині палаючого ревности вогню, і того благочестя, що в ньому було, не хотів більше таїти, встав враз перед ігемоном, говорячи: 'Нащо, о Кумврикію, сам на свою озброюєшся душу, окаянний, бісівських черствих і глухих шануючи ідолів, і багатьох маниш за собою до нещасного того блуду, і здаються люди черствіші від каміння і дерев, коли не хочуть пізнати Бога істинного і Спасителя, і ходити в світлі не хочуть, залишивши пітьму блуду?' Ігемон же безумний, це почувши, розлютився, ненавидячи мовлену йому правду. І зразу без всілякого допиту звелів Левкія бити. Той же, добровільно рани прийнявши, дякував Богові і через те на більший гнів ката зрушив. І був битий доти, поки не знемогли ті, що били, і знемогло тіло його, ранами понівечене. Сам же молився, щоб розрішитися від тіла, бажаючи увійти до Господа. І мав бажанню своєму помічником ката: той-бо звелів, вигнавши мученика з града, відтяти йому голову. І йшов святий, спекуляторами ведений, не боявся, не бентежився, ані сліду болю чи скорботи лицем не являючи, але весь радісний і веселий, так, ніби не на усічення, але на вінчання його вели. Далеко-бо відведений від граду, благочесно помер через усічення і відійшов на Небеса прийняти за подвиг свій Вінець нетлінний. Розійшлася слава про Кумврикієве мучительство по всіх тих землях, і крилися християни, лютости його боячись. Блаженний же Тирс [хоч і не відроджений був купіллю хрещення, але в чині оглашенних був] блаженною озброївся ревністю, прийшов перед лице ката і сказав: 'Радуйся, світлий ігемоне'. Коли ж той взаємно привітав його, мовив Тирс: 'Чи можна перед вами, що суди чините, говорити, що хто хоче, чи лише наказам вашим підкорятися, ані голосу не подаючи?' Ігемон же, ніби забувши, що зробив Левкієві, мовив: 'Можна, і ані одному аж до цього дня не відібрана є та свобода, а тим паче, коли хто хоче говорити те, що є на спільну користь'. Тирс сказав: 'І що може говоритися корисніше того, що на користь душі? Я-бо бачив, що ти багатьом завдавав кривди і втрати спасіння, від праведного ж відводячи ісповідання, окаянно ж заманюючи до блуду ідольського, і навіть відомо, що ти запалюєш на голову свою, більше ж на душу собі, цілу геєну вогненну. Замислив я з належною сміливістю вільно побесідувати з тобою і дізнатися від тебе, з якої причини, залишивши Небес і землі, і всього роду людського Творця, узаконив більше ділу рук людських поклонятися, кажучи дереву 'батько мій є ти' [як же божественний Єремія присоромлює] каменеві 'ти мене народив'. І вся твоя турбота є про те, аби всіх людей [наскільки можливо] вмовити до згубного з тобою однодумства'. На це ігемон: 'Нескінченне це і надмірне твоє говорення показує тебе хворим на християнство, проте беззмістовні твої запити і вигадані відповіді залиш для тих, що в училищах, і турботою про людей не переймаються. Нині ж скорися велінню царевому і, приступивши, принеси богам жертву. Якщо ж ні, то нескінченним твоїм словам вчасну знайдеш від нас винагороду — приготовані для тебе муки'. Він же каже: 'Тому що ви є Божим творінням розумним, не пасує вам щось безумно і безрозсудно чинити, але судом і ретельним вивченням. Якщо ж підеш за безумною заповіддю твого царя, роби те, що наказали тобі'. Кумврикій говорить: 'Думаю, що тихість наша гордим тебе робить, але, дивлячись на тебе, чоловіка розумного і швидкого на розум, раджу покоритися, перш ніж будеш мучений. Іди-бо до храму і богам віддай належне: так-бо і за майбутні прогрішення прощення отримаєш, і великому цареві другом станеш, і весь час життя свого у великій з нами проживеш честі'. Каже блаженний: 'Багато я розмірковував про речі, що відбуваються, і не думай, що застав мене неготовим і ненавченим, бо спершу сам в собі довго вчився і, багатьма розмірковуваннями випробувавши, пізнав, що боги ваші ідолами є бездушними, і жертовники їх погані, і посміявся з них, чисту ж істинну християнську вибрав віру. Якщо-бо тобі щось про нас від царя наказане, не нехтуй чинити'. Коли так блаженний говорив, кат лютував дуже і зразу наказав кільком юнакам руками міцними, наскочивши, п'ястуками бити його сильно, тоді, по руках і по ногах ременями зв'язавши його з обох боків, насильно волочити. І так було: частини тіла його зі суглобів своїх повиходили і витяглися. Мученик же, це терплячи, світлий лицем був. Звелів же кат повіки його і очі виколоти залізом, і знаряддям мідним поламати щелепи його, і зуби вибити. Він же в муках насміхався з ката і більше його дратував. А той, олово розтопивши і ліжко залізне приготувавши, і на ньому ниць поклавши мученика, прикликав волхвів і підбрехача, щоби його словами заговорили. І радили блаженному вони, щоби хоч на деякий час і лицемірно, але скорився ігемонові. 'Так-бо, — казали, — і від мук лютих звільнишся, і багатьох благ спільником будеш, простить же тобі те Бог твій, бачачи природи неміч, і не буде гніватися, добрий Він і милостивий вельми, як же чуємо'. Мученик же казав: 'На те бо і муки терплю за Бога мого, що благий є і милостивий вельми. Якщо-бо ви чули про безкінечні муки, які на вас чекають за те, що не навертаєтеся з блуду на путь істинну й не ухиляєтеся від вірної вам загибелі, то чому я тимчасових не маю перетерпіти мужньо страждань, за які матиму винагороду — Царство Небесне і безкінечні і завжди присутні блага, що чекають на нас'. Те казав мученик, як виливали олово кипляче на тіло його, і раптом олово, ніби ріка, розлившись, багатьох невірних, що поблизу стояли, вразило і згубило. Святий же встав з ліжка неушкоджений, весь здоровий тілом і зрячий очима. І всі вжахнулися на чудо те, і сам кат вельми здивувався. Далі ж, коли годилося йому пізнати, хто Той, що зробив це, він добровільно перебував у тому сліпим, бо збувалося Писання: 'Бачили багато разів і не помітили, відкриті вуха маєте і не чуєте', — і знову на мученика розгнівався, волхвом і чарівником нарік його, великі йому наклав муки — той же все терпів мужньо. І чути було зверху голос якийсь, що підтримував подвижника: через нього ж нечестивий вельми настрашився, вірний же утвердився у вірі. Кат же, не терплячи більше безчестя свого, звелів зв'язаного мученика вкинути до темниці, сам же відійшов додому, думаючи, якими б лютими муками його згубити. Блаженний же у темниці молився ревно до Бога, щоб сподобив його святого хрещення. І зразу відвідала його там благодать Господня уночі, пута, що на ньому, звільнилися, і двері темниці самі по собі відчинилися. Він же, вийшовши, прийшов до єпископа Кесаріиського на ім'я Філей, що ховався у той час через страх. Єпископ же, коли побачив мученика, що йшов до нього, зразу впав до ніг його: чув-бо про мужність його й терпіння і шанував його вельми. Мученик же, взаємно до єпископових ніг припадаючи, самого ж піднімав, кажучи: 'Не роби цього, о чесніший отче, не перевищуй в поклоніннях того, що від нас тобі потрібне: не благословити-бо, але благословитися прийшов'. Каже йому єпископ: 'Належить тобі нас благословити, бо ясно показав більшу добродійности силу і в яснішу одягнувся ризу Духа через те, що люті муки терпів'. Мученик же відповів: 'Через те й прийшов сюди, щоб одягнутися в ризу нетління, відродившись водою і Духом, не є бо ще сподобленим хрещення святого. Не зволікаючи-бо, виконай бажання моє і зроби те, що до благочестя належить'. І зразу єпископ охрестив святого Тирса. Він же, з купелі вийшовши, сказав: 'Господи, Ісусе Христе, Боже мій, що сподобив мене водою і Духом здійснитися, дай, щоб і я хрещенням, яким хрестився Ти, охрестився через страждання і, Твою випивши чашу, достойним смерти Твоєї був'. Тоді, з єпископом трохи побесідувавши і один одного поблагословивши, повернувся Христовий страждалець до темниці — перед ним йшло божественне світло, за ним же йшли святі ангели, як же дехто з достойних ясно знав. І, туди зайшовши, звичним віддався молитвам. Тим часом комит один на ім'я Силван, родом перс, вдачею лютий і кат немилостивий, будучи прихильний цареві й однодумець, просив у нього влади, щоб піти перевірити катів, на згубу християнства призначених, чи справді царевий наказ виконують. І, прийнявши прошену владу, в Нікею та в Кесарію прийшов, жертви бісам приносячи і їхні мерзенні свята кров'ю християнською здійснюючи. Сповіщено йому було про великого Тирса, що ніякими ж не може бути подоланий муками, знаменнями ж і чудами людей дивує. Зразу-бо послав привести його до себе, сам же здійснював жертви великому їхньому богу Дію. Наступного дня разом з Кумврикієм на судищі сів і, Тирса поставивши перед собою, звелів читати, щоб усі чули, перше випробовування. Тоді каже до мученика: 'Не думай, о Тирсе, що так, як раніше, постраждаєш, але лютіші понесеш муки, якщо в непокорі своїй перебуватимеш'. Мученик же відповідав: 'Той, хто мене спершу сильнішим за всі муки зробив, Той і нині стоїть переді мною — Господь мій Ісус Христос, вибавляючи мене з рук ваших, бо Йому єдиному служу і Його одного знаю, що є Бог. Ідолів же ваших і богів язичницьких очевидним обманом називаю. Проте якщо не примусом, а волею і розважною порадою більше, ніж насиллям, мене умовляти схочеш, то скажи мені вже, кому і як маю дати жертву. Я ж, праведну річ побачивши, скорюся зовсім і не буду марно противитися істині'. Взяв-бо зразу Силван святого, сказав: 'Ідемо в храм і там показано тобі буде, кому маєш пожертвувати'. Коли ж у храм Аполлонів увійшли, що був поблизу, комит, рукою показуючи на ідола, сказав: 'Це є бог, якого ж шануємо. Його якщо вмовиш, о Тирсе, принісши йому жертву, великого собі будеш мати охоронця і в инших богів благодать знайдеш'. Мученик же каже: 'Дивись-бо, яку принесу йому жертву і як умолю його'. Коли ж всі обернули на нього очі свої з увагою, мученик, руки піднявши, разом і очі до Небес возвівши, прикликав неісповідиму Божу силу. І раптом був грім, і впав на землю ідол Аполлонів, і в прах розсипався. Обернувся ж мученик до тих, що навколо стояли: 'Дивіться, — каже, — що ті боги, які є у вас, є тільки творінням і навіть Імени істинного Бога не можуть стерпіти'. На це Силван люттю запалився, кажучи: 'Я твоє волхвування зовсім зітру і знищу'. І зразу звелів залізними гострими гребенями тіло мученикове обдерти до кости — і падала плоть на землю, кат же казав: 'Де є Бог, Помічник твій, Якого шануєш і на Якого ж уповаєш?' Мученик же відповідав: 'Хіба не бачиш у мені Христової сили, яка відкрито укріплює мене проти тих нападів? Як-бо тіло земне і немічне змогло б такі терпіти муки, якби зверху не була надана йому божественна допомога?' Тоді звелів Силван казан великий принести і, наповнивши водою, вогонь підкласти. І коли казан кипів дуже, зчепив мученика шнуром за ноги й опустив його стрімголов у киплячий казан той. Святому ж, що Ім'я Христове призвав, зразу казан тріснув, і вода вилилася, а святий неушкоджений був. Кат же осоромився дуже, разом з тим і лютував. Маючи ж инші народні справи, звелів мученика відвести до темниці. Після цього Силван із Кумврикієм в Апамію, приморський град, відійшли, звелівши і святого зв'язаного вести за собою. Наближаючись до граду, стали і, перед себе мученика привівши, Силван сказав: 'Тут, о Тирсе, чи обіцяєш богам пожертвувати, щоб живим бути, чи окаянно життя цього позбудешся?' Святий же подібне до першого говорив і відповідав, на кінець додав і це: 'Краще ж ваші душі зразу вирвуться з вас'. Бони ж на більший гнів зрушилися, звеліли, б'ючи його, до граду волокти, щоб там у море зі своїми, казали, волхвуваннями вкинений був і зле злий загинув, ані звичаєвого по смерті не сподобившись поховання. Ще ж не увійшли вони в град, як мученикове пророцтво почало сповнюватися, бо Силван раптово заслаб, Кумврикій же трясовицею охоплений був, і на четвертий день обоє окаянно життя закінчили. Розповідається, що не прийняла земля нечистих тіл їхніх, допоки не помолився мученик. І перебував святий у граді тому днів двадцять три, в путах до приходу иншого ігемона утримуваний. Після цього інший ігемон прийшов, вдачею і злостивістю на першого подібний, іменням Вавда. Він, діяння перших ігемонів розглянувши і про мученика Тирса довідавшись, прикликав його на допит. І побачивши його в християнській вірі непохитного і такого, що наказам їхнім нечестивим не підкорявся, поклав його в міх зв'язаний і вкинув у море за тридцять стадій від берега. Але і раптом міх розірвався і пута розв'язалися — і видно було лик світлоносних мужів, що морем ходили, взяли мученика і вивели його на сухе. Бачили ж те слуги, поспішили зі страхом до ігемона й оповіли, що сталося. Він же, сам на берег вийшовши і мученика самого, що стояв, знайшовши, сказав: 'Воістину дивні є ваші волхвування і чарування християнські, що і море вам підкоряється, як бачу, і стихіям природню забираєте силу. Проте ті волхвування нічого не поможуть вам, але лютіших мук і гіркішої вам смерти причиною будуть'. Мученик же відповів: 'Доки будеш сліпувати і для богів своїх старатися відповідно, очі маючи незрячі: як хто може волхвуванням підкорити собі стихію? Хто з вас, волхвів, чи з шанованих вами богів (їх же всі ремесла чари та обман), хто з них зробить щось таке, щоб людина, в море вкинена, руками ангельськими була піднята і щоби цілою і здоровою ходила по морю, ніби по сухому, вийшовши на землю?' Взявши ж мученика, ігемон звелів його вести за собою зв'язаного і залізяччям сильно бити, сам же ішов у Кесарію. Дізнались же кесарійські міщани, що новий до них ігемон іде і веде зі собою святого мученика Тирса. Вийшли всі назустріч, щоб так ніби ігемона зустрічати, насправді ж — Христового страждальця побачити, його ж бачити хотіли. Коли увійшли ж вони в град, зразу мученик в темницю вкинений був. Думав же ігемон, яким би то чином згубити мученика, — вирішив його віддати на поїдання звірам, думаючи, що така смерть буде найгіркіша. Звелів-бо зібрати найлютіших звірів зі всілякого роду і морити їх голодом, щоб швидше на поїдання засудженого кинулися. Коли приготовані ж були звірі тридцять днів, зібрав кат весь народ в храмі Дієвому, світлі ж і прекрасні приніс жертви і тоді вивів з темниці Тирса, на поїдання звірами засудженого. Обходжувало святого [таємним напоумленням ігемоновим] багато друзів і знайомих, молили його, щоб помилував себе самого й уникнув страшної смерти. зробивши наказане. 'Так-бо, — казали, — не лише уникнеш злого, але й почесті унаслідуєш, і цареві другом будеш'. Святий же, за словом Давидовим, став ніби глухий, не чуючи, і ніби німий, не відкриваючи уст своїх. Приведено ж його було перед ігемона, що приносив жертви, каже йому той: 'Це понад міру милостивим був я, давши тобі стільки часу до роздумів; щоб ти корисне собі вибрав, ось цілу батьківщину бачиш, що великому богові Дію жертви приносить, принеси і ти, приступивши, щоб врятуватися від всіляких загроз і загибелі. Якщо ж ні, то звірячі кігті і зуби розірвуть тебе, і ніхто не допоможе тобі, і від стількох бід не вибавить тебе'. Мученик же вдав охоту до їх нечестя, каже: 'Я давно надумав з моїми громадянами пожертвувати, лише щоб не прогнівався Аполлон, коли, зневаживши його, одного вшаную Дія'. Те чувши, ігемон радий був, і каже: 'Цьому єдиному лише принеси жертву, я ж тобі поручником є, що ні один з инших богів не прогнівається на тебе'. Мученик же, на якого всі дивилися, приступив до Дія. Коли до істинного Бога склав молитви, був струс страшний, — і впав ідол Дієвий на землю. Настрашилися ж невірні і втекли, сам лише залишився мученик у храмі. Тоді кат великої люті сповнився, звелів зразу вести його звірам на поїдання. Коли зійшлися люди на видовище те і звірі на святого випущені були, видно було, що святий посеред звірів не сам, але з иншими якимись трьома особами. Звірі ж біля нього ходили, покірно лащилися, ніби віддавна з ним зналися. Він же руки вгору здійняв: 'Дякую Тобі, — каже, — Господи Ісусе Христе, що прославив в мені Ім'я Своє святе, і надихнув мене милістю Своєю, замкнув переді мною уста звірам, як же колись перед Даниїлом, рабом твоїм. Ти-бо, як же тоді, коли і мені чиниш дивне, зроби, о царю, своїм помахом невидимим, щоб дикі ці звірі відійшли кожен у своє житло, не пошкодивши нікого з тих, хто тут є'. Так помолившись, до звірів сказав: 'В ім'я істинного Бога, повертайтеся в пустелю і в ложа свої кожний, звідки ви вийшли. Не завдавайте шкоди нікому'. І зразу звірі розбіглися, коли двері самі відчинилися. Напав же страх на всіх, що там стояли, і розбіглися, хто де міг, боячись звірів, що втекли. Ті ж кинулися швидко бігти в пустелю. Таким чудом багато з невірних до Христа навернулися. Кат же, розгубившись, звелів святого, зв'язаного через ціле тіло путами, вкинути в темницю. По декількох же днях, хотівши іти в Аполлонію, що недалеко від Кесарії була, звелів і Тирса вести за собою вслід. Туди прийшовши, влаштував всенародне свято в Аполлоновому храмі, що був сповнений ідолів. Туди ж і Тирса ввівши, звелів його перед ідолами бити палицями сильно. Він же, ніби у сні, рани терпеливо прийняв, молився до Бога, що висушує безодні і розсуває гори самим поглядом. 'Хай буде, — каже, — на мені Рука твоя, Господи, не віддали допомоги Своєї від мене, але зглянься на захист мій, щоб не посоромився я, що прикликав Тебе'. Коли так йому помолився, почувся раптом струс в граді, й ігемона охопила хвороба, й ослабли руки тих, що били, і впало множество ідольське на землю, і розбилися на друзки. Божественної ж радости сповнився Тирс, насміхався з бісів і ката і казав: 'Чому не поможеш богам своїм, що ось безчесно на землю повалилися і від тебе допомоги просять? Але зневажаєш їх, посеред позорища повалених, на наругу тим, що не є осліпленими'. Ігемон же, хоч і тяжкою був охоплений хворобою, проте злість його була неізцілима, сказав: 'Поганого Тирса волхвування тяжче мені життя зробили, ніж смерть'. Був же там у той час і Калиник, цей жрець ідольський. Він, від початку бачивши чудесне, що святий мученик Тирс робив, потрохи пізнавав богів своїх неміч, насіння ж благочестя в серці приймаючи, говорив до себе: 'Боже, що Тебе Тирс проповідує, що твориш дивні і преславні чуда, Ти і мене як нововибраного воїна прийми, укріпи ж мене й утверди проти тих, що ворожі до істини Твоєї'. Так сам у собі, з Богом бесідуючи, приступив до ігемона, хитро з нього насміхаючись: 'Світліший, — каже, — ігемоне, той чоловік, муками люто зранений, Дія, найбільшого бога, на землю скинув і стер, сонценосного Аполлона вже оце втретє розбив, і самого 5 Геркулеса. ' Іраклія5, в боротьбі непереможного, повалив, не руками, не зброєю, ні меча проти нього не використав, але самим словом і прикликанням Христа, від хреста і смерти постраждалого. Якщо є на те воля твоєї держави, приступімо і воздвигнімо Іраклія-бога, що в злі иншим помагає. І вмолимо його, щоб, згадавши свою давню мужність, прийшов і поміг ображеним дуже Дієві-отцеві і божественному Аполлонові. Вони-бо, як думаю, сплять, важким сном охоплені'. Ігемон, же не розуміючи насмішки, сказав: 'Тому що я хворий, іди сам і попроси за нас богів і проти чарівника того Тирса збунтуй їх швидко'. Каленик же каже: 'Але думаю, що велика є сила Бога, що їх повалив, і боюся, що й собі не зможуть допомогти'. Тоді ігемон, хитрість пізнавши, сказав: 'Чи й ти, о Калинику, чарівника того волхвуваннями полонений?' Калиник же ні більше що казати, ні ж инше благочестя всередині приховувати не хотів — зразу побіг додому. И обстриг волосся на голові і бороду, і скинув одяг, заніс його до ігемона і перед ногами його кинув: 'Прийми, — каже, — волосся моє, о ігемоне, і одяг, що смородом жертв, і диму, і витікаючої крови, і диявольського таїнства осквернилися. З ними-бо перший відкидаю блуд і новий спосіб життя приймаю, і вже є християнином'. Ігемон же несподіваній тій зміні його здивувався: 'Що-бо, — каже, — о Калинику, чи стільки волхва того знамення змогло, що і твою благородну душу, служителя богів і такого, що великої від них благодаті удостоївся, від батьківської відвернувшись віри, до неминучої загибелі привів?' Калиник же каже: 'У переміні моїй найбільше сам Іраклій винний, що, стільки перемог здіснивши, як же про нього розповідається, нині проти одного слова мужа встояти не може, але ось паде окаянно, і показав, що смішні вигадки ті, що про нього та інших богів марно людьми славляться'. Знову ігемон: 'Ніяк інакше, але Тирсовим волхвуванням спокусився ти, сподіваєшся і ти такі ж чарами чуда чинити. Але ні тому самому волхву, ані ж тобі християнські чарування користи не принесуть, якщо не покаєшся і попередньої чести не воздаси богам знову'. Калиник же, хотівши відкрито посоромити ігемонове безумство, сподіваючись щиро, що і з ним буде, як і з Тирсом, казав: 'Тому що, о ігемоне, ти нині хворий тілом, вважаєш мене спокушеним волхвуванням, приступімо-бо, якщо хочеш, до великого Асклипія і разом помолимося, щоб вгамував твій біль і зробив тебе здоровим, — і тоді пізнаєш, що ніякими ж я не є спокушений волхвуваннями'. Ігемон же, не зовсім розуміючи сказане, але думаючи, що жрець знову до богів звертається, пішов зразу з ним до храму. Коли зайшли, Калиник молився потиху, говорячи: 'Господи, Ісусе Христе, що через раба Твого Тирса пізнав Тебе як Бога істинного, і темнотою від мене прогніваний був, відкинув мене. Стань нині Ти на допомогу мені і відкрий в мені силу Свою'. Коли це він потиху говорив, тут голос якийсь зверху почувся, укріплюючи його і до подвигу закликаючи. Він же сповнився відваги і, Ім'я Христове ісповідавши, почаз докоряти ідолові Асклипієвому. Ідол же враз, ніби якоюсь міцною рукою схилений, впав перед ногами його. І, поглянувши на ігемона, Калиник сказав, насміхаючись: 'Це бог твій встати не може, хіба ти сам подаси йому руку і піднімеш його. Подивись-бо і пізнай, що не є це волхвування, але божественна в мені дія'. Ігемон же, тужачи духом і сумуючи через Калиника, звелів його в темниці замкнути. На ранок же видав на обох смертний вирок, кажучи: 'Калиника, що відійшов від служби богам та їхньої приязні і до християнської омани пристав, мечем згубити наказую. Тирса, що гордиться багатьма знаменнями, що й Калиника окаянного зманив, наказую в ковчег дерев'яний покласти, пилою розпиляти'. І зразу Калиник воїнами на усічення поза торжище був виведений. Попросивши ж час на молитву й уволю помолившись, через меч прийняв кінець. Святого ж Тирса в ковчег якийсь слуги вклали, взяли пилу, щоб перерізати його. Була пила в руках їхніх дуже важка, що не мали вони міці підняти і тягнути нею. Дереву ж була вона вельми легкою, що й сліду тертя по дереву не видно було. І трудилися довго, потіючи, і нічого не досягли. Коли так вони довго і безуспішно трудилися, раптом ковчег відкрився і вийшов святий, світлий лицем, божественна якась веселість серце його сповнила. Ті, що стояли поблизу, вжахнулися, і ніхто не посмів торкнутися до нього через чудо, що сталося. Чути було голос зверху, що закликав до пошанування мученика. Він же, розуміючи кінець подвигу свого, руки, разом і ум, до Неба возніс: 'Дякую тобі, Господи Ісусе Христе, — казав, — що недостоиного мене приймеш в насліддя Твоє і зробиш мене одним з лику благоугодників Твоїх. Прийми-бо нині в мирі душу мою і введи її в святиню Твою до невимовної Твоєї радости'. Це сказавши, і знаменням хресним звідусіль обгородившись, в руки Господні святу свою передав душу. І його ж ні великі люті муки, ні гіркота смерти, що вороги завдавали, заморити не змогли, він природньою смертю кінець прийняв життю своєму. Після цього багато часу минуло, Диоклитіян же, кат, став царем, і знову розійшовся по всіх землях наказ, щоб всі належали до язичницького нечестя, а ті, що не підкоряються, хай смертю губляться. У той час в землі Тиваїдській був ігемоном Аріян. Він поганого царя свого нечестивий наказ поспішав виконати. У граді Антинойському взяв двох християн відомих, Асколона і Леоніда. їх же, всіляко мучивши, згубив. Після смерти ж їх звелів взяти всіх, що виявилися там християнами, і, катівське знаряддя перед ними поклавши, сказав: 'Це дві дороги перед вами: або принести жертви богам і цілими та вільними прожити, або, не скорившись наказу, на всілякі віддатися муки і саму смерть'. Коли це ігемон сказав, зразу тридцять сім мужів мужньо й одностайно на середину вийшли, встали, воліючи швидше вмерти, аніж нечестивому безбожно покоритися. Був же великий допит, один з них, на ім'я Аполлоній, чином чтець церковний, бачивши розмаїті катувань способи, забоявся вельми, і подвійний страх напав на нього: то трепетав перед муками, що мали бути, то боявся відступити від Христа і душу свою погубити. І думав: як би то і жертв бісівських, і лютих мук уникнути, щоби і душу від бісівської руки врятувати, і тіло від рук катівських вибавити. Такі думки його бентежили, тим часом стояв біля нього один муж, вірою еллін, на ім'я Филимон, ремеслом гудець, що під час святкувань утішав ігемона. Його побачивши, Аполлоній прикликав до себе й обіцяв йому чотири золотих, якщо замість нього принесе ідолам жертви, його покрившись одягом, щоб не впізнаним бути. Филимон же зразу погодився, вбрався в Аполлонієвий одяг і лице, щоб не впізнали, покрив, і пішов до жертвища. Бог же, що спасіння всіх чудесно влаштовує, захотів закликати до себе через Аполлонія Филимона, через Филимона ж Аполлонія. І коли Филимон до бісівського жертвища в Аполлонієвій одежі наближався, засіяло в серці його світло благодаті Господньої і відкрило умові його очі, щоб пізнати істину. І знаменувавшись знаменням хресним, як християнин, став перед ігемоном. Він же спитав тих, що поблизу стояли, хто це є. Вони ж казали: 'Один із християн'. І звелів йому ігемон, щоб приніс жертву. Він же велегласно возвав: 'Не принесу жертви, християнином є, рабом Христа, Бога живого'. Ігемон же сказав: 'Чи ти не бачив незадовго до цього часу, якими постраждали муками Асколон і Леонід, тоді смертю лютою загинули?' Відповів в образі Аполлонієвому Филимон: 'Саме це було для мене причиною на муки насмілитися, як Асколон і Леонід, що недавно постраждали за Христа, нам залишили мужнього терпіння приклад. Ще ж причина і в чуді тім, що сталося в твоїй лодії, коли через ріку переплисти хотів ти. І стала лодія посеред ріки на найбільшій глибині водній, дістатися до того берега не могла, бо не хотів ти Христа наректи Богом'. Ігемон же звелів прикликати Филимона-гудця, щоб він посвистів і голосом сопілки проти того, що говорить, почарував і пом'якшив помисли того християнина, щоб на краще змінилися і схилилися до ідолопоклонства. Не знав безумець, що то є сам Филимон і своїм власним говорить язиком, з тою лише різницею, що спершу на гуслах і трубах, нині ж у божественному говорить дусі. Шуканий же всюди був Филимон і не знайдений, викликали же брата його Теона і про Филимона питалися. Він же, в одязі Аполлоновому брата впізнавши, намірів же його добрих не відаючи, каже: 'Це Филимон перед вами стоїть'. Зразу-бо ігемон лице його відкрити звелів і, Филимона побачивши, почав сміятися дуже, думаючи, що Филимон те зробив християнам на наругу, щоб потішити тих, що поблизу стояли. Тоді веліли йому скинути той одяг, іти з ними до жертви. Филимон же сказав, що він справді є християнином і з богів язичницьких насміхався. Суддя ж дивувався дуже і, на Филимона дивлячись, казав: 'Хай мені здоров'я римлянів, чи істинним є те, що дієш і говориш нині, о Филимоне? Чи на наругу християнам замислене?' Він же відповідав: 'Не римським я здоров'ям, але своїм клянуся спасінням і владикою моїм Царем Христом, що не християнам чиню наругу, але істинну серця свого переміну являю і віру мою в Христа ісповідую, і кажу, що за ту віру не лише смертю, але тисячею смертей умерти готовий'. Це чувши, ігемон люті сповнився і звернувся до тих, що поблизу стояли, питаючись, чи випадає Филимона зразу убити, бо відкрито богів звинувачував, чи дати йому час на роздуми і покаяння. Народ же, люблячи Филимона через сопілкарську його майстерність, просив ігемона, щоб не губив його заради спільної для града втіхи. 1 сказав ігемон до Филимона: 'Дивись, як тебе народ любить і як тебе спільною утіхою називає, тож, людську похвалу пам'ятаючи, зроби звичне для себе — принеси жертву богам-хранителям. Зараз велике свято зразу має розпочатися, на ньому ж належить тобі заспівати трубами і флоярами богам хвалу, і самому ними утішитися, і наші вуха насолодити'. На це Филимон: 'Те ваше свято приводить мені на гадку свято, що здійснюється вгорі. І спів трубний побуджує мене до бажання, щоб почути мені ангельські піснеспіви. Знай-бо, що марно трудишся, намагаючись відвернути мене від моєї віри, і не лише нічого не досягнеш, але і більше в серці моїм Христа бажання збудиш'. Сказав ігемон: 'Але якщо і всю скорботу, як обіцяєш, Христа ради перетерпиш, що здобудеш, якщо не є справжнім християнином, бо не прийняв ти хрещення, що до закону їхнього належить?' Те чувши, Филимон возвав, кажучи: 'О, вогонь духовний в серці моєму запалений! О ігемоне, як я маю тобі дякувати, що, хоч не хотівши, посприяв ти мені, про святе згадавши хрещення'. Те ігемонові сказавши, став посеред собору і велегласно закликав: 'Прошу вас, якщо хтось із вас є єреєм християнським і не зважає на муки заради благочестя, хай прийде швиденько сюди і божественне мені нехай дарує хрещення'. Бачивши ж, що всі страхом зв'язані й ні один не насмілиться прийти до нього і відкрити себе християнином-священиком, болів серцем. І зразу з гарячими сльозами до Бога возвав: 'Боже мій, Христе, що поглянув на мене благоутробно і з глибини блуду покликав мене, не залиш мене без святого хрещення, але яким же знаєш чином яви мені єрея і воду, від якого і в якій же, як же й инші християни, охрещуся'. Так помолився і зразу хмара дощова зверху зійшла і його, що стояв посередині, оточила й охрестила. Всі, що бачили, дивувалися. І знову увись взялася хмара. Ігемон же, осліплений злістю, те чудо назвав волхвуванням і очей помутнінням. Ще ж помолився святий і про флейти свої, про труби ж і про сопілки, Аполлонієві віддані у час зміни одежі й один на одного переміни, щоб згоріли на попіл і щоб не залишилося пам'яті суєтної про його майстерність, щоб ніхто з невірних, те бачачи, не сказав, що це є труби Филимонові. Вогонь-бо, з небес зійшовши, попалив їх і погубив перед лицем Аполлоновим. Відчинилися ж вже двері й Аполлонієві до страждання, бо Теон, брат Филимонів, приступивши до ігемона, сповістив річ, що сталася, детально: як Аполлоній Филимона у свою вбрав одежу і зробив, що він вийшов за нього на подвиг — і є винний у його згубі. Приведений-бо зразу і Аполлоній — на нього ж Аріянігемон лютим оком і лицем грізним поглянувши, мовив: 'Що це є, — каже, — о найгірший з усіх людей? Що зробив ти нам, і граду, і цьому окаянному? Через гордість богів і закони зневажаючи, через страх же мук ухиляючись, помінявся з ним одягом, і якимись чарами серце його перемінив, позбавляючи великої утіхи весь град. Треба було тобі, якщо мук боявся, до мене прийти і свої думки мені відкрити, я ж тобі зовсім відпустив би за законом людинолюбства і залишив би тебе жити вільно і безначально'. Коли це сказав ігемон, говорив Аполлоній: 'Добре і праведно робиш, докоряючи і злословлячи на мене, і не перечу цьому, бо й сам себе виню, проте не за те, що став причиною таких благ для Филимона, але за те, що швидше від мене випросить те добро. І не тому, що він в мою одягнувся одежу, але тому, що я в його вбрався. Проте якщо обоє ми Божими долями в ризу спасіння одягнулися, хай буде тобі відомо, що після цього ні Филимон, ні Аполлоній ніколи більше не принесуть жертви богам великим. А тому що спершу мук я боявся, нині більшу свою, Божою допомогою, виявлю мужність'. Через те розгнівався кат, звелів Аполлонія до більших мук тримати в путах. Филимона ж — трьом воїнам по лиці і по очах п'ястуками бити. Народ же, бачачи, що Филимона б'ють, обурився і кричав на воїнів, щоб перестали. І казав ігемон до мученика: 'Помилуй нині себе, Филимоне, якщо ж ні, то хоч людей помилуй, що терзаються серцем через тебе. Треба ж тобі подумати, що коли малі ці муки приймаєш, і настільки народ збентежився душею, — що буде, коли більшими муками охоплений будеш? Принеси жертви, Филимоне, і цей твій біль утішиш прийдешньою веселістю, маємо-бо обідати у храмі Серапіда і великою радістю насолоджуватися'. Филимон же відповідав: 'Мені приготована вечеря на небесах'. До людей же звернувся, кажучи: 'Чому сумуєте, коли бачите, що мене б'ють? Чи не били нас улесливі, коли був гудцем у вас? Але й гірше нам колись робили — ви ж солодко сміялися, чому-бо нині не тішитеся? Але коли ви нині сумуєте, ангели за мене тішаться, бачачи мене християнином, що шанує благочестя'. Тоді кат, бачивши Филимона непохитним, звелів обох з Аполлоном, просвердливши гомілки і мотуззям зчепивши, волочити по цілому граді. Тоді на дереві оливному Филимон повішений був, і стріляли в нього — стріли ж не торкалися до нього. Одна ж стріла до ігемона відскочила і виколола йому око праве. Йому ж виколене око боліло дуже, багато сказав образ і злослів'я на Христа і на християн. Відпустивши ж мученика, болем вимучений, просив його, щоб зцілив йому око. Але святий відповів: 'Не хочу сьогодні зцілювати тебе, щоб ти прийняте благодіяння до волхвування не зараховував, але коли вийду з тіла [вже-бо мені кінець зближається], на гріб мій прийдеш і, з нього землю взявши і до ока прийнявши, Ім'я Христове призовеш — і зразу зцілиться тобі око'. Після того за ігемоновим новим наказом обом мученикам — Филимону і Аполлонію — відсікли голови. Чесні ж їхні тіла покладені були поблизу святих мучеників Асколона та Леоніда. Кат же, через те що докучало око сильним болем, прийшов, хоч і не хотів, до гробу святих і, взявши землю з гробу за передреченими словами Филимоновими, приклав до хворого ока свого, кажучи: 'В ім'я Твоє, Ісусе Христе, що заради Тебе він смерть собі волею вибрав, кладу землю на око своє, і якщо, зцілившись, прозрію, то і сам ісповім, що не бути иншому Богові, окрім Тебе'. Коли він це сказав, зразу подвійне знайшов зцілення — для ока і для душі: оком-бо побачив сонце, душею ж побачив найяснішу сонця Правду. І вийшов веселий, і співав: 'Християнином я є'. І перед багатьма свідками те, що християнином є, ісповідував, прийняв святе хрещення зі всім домом своїм, і християн, що в путах за Христа тримав, числом тридцять шість, відпустив з миром. Тоді, взявши плащаниці і дорогоцінні аромати, з морем люду і з двома єпископами до гробу святих мучеників прийшов і чесне тілам їхнім здійснив поховання. Тоді слава дійшла у вуха Диоклитіяна, царя нечестивого, що Аріян з елліна став християнином і що богам не хоче приносити жертви. Послав-бо цар чотирьох протикторів, наказуючи привести його до себе, хотівши сам випитати, чи правда те, що кажуть про нього. Взявши ж Аріяна, протиктори наполягли, щоб швидко йшов в дорогу. Він же просив їх, щоб дозволили йому піти до гробу святих мучеників. Вони ж не хотіли, то дав їм вісімдесят золотих і відпущений був піти до гробу. Туди прийшовши, впав ниць, просячи святих мучеників допомоги у подвизі. І чути було голос Филимонів з гробу, що говорив: 'Мужайся, Аріяне, і не бійся, це-бо Господь тебе до Себе прикликає і веде до подвигу, і починає сплітати тобі вінець мученицький. Будеш же до труду свого і винагороди мати приятелів, тих чотирьох протикторів, що взяти тебе прийшли'. Те чувши, Аріян вжахнувся і, в дім свій прийшовши, благодаті сповнився Господньої, передрік домашнім своїм про час і спосіб мучення свого. Прикликавши ж отроків своїх, казав їм: 'Нині підете з нами до Олександрії, тоді ведений я буду до царя. Коли Бог помож цей здійсню подвиг: у восьмий день місяця фаменода11 в міх вкладений і вкинений в море буду. Ви ж в одинадцятий день того ж місяця о годині шостій вийдете на берег і знайдете моє тіло, дельфінами на сушу винесене. Візьміть і покладіть з иншими мучениками'. Те сказавши, вийшов, ведений в дорогу, і досягнув царя, прийнятий був ним лагідно. Тоді приготована була цареві купіль, перед якою стояв ідол Аполлонів. Ішов же цар в лазню, взяв зі собою й Аріяна. Після обмивання, виходячи і до ідола наближаючись, сказав до Аріяна: 'Принеси жертву великому богу Аполлону, щоб з належною веселістю на вечерю ми прийшли'. Аріян же блаженний відповідав: 'Як я те зможу зробити по таких і стількох чудах, Христом, істинним Богом, зроблених, які не є суєтними вигадками, але самою правдою, мої-бо очі є їм свідками. Як-бо принесу жертву бездушному і черствому ідолу?' Розгнівався ж цар, звелів зразу руки йому залізними веригами зв'язати, до ніг же камінь великий прив'язавши, вкинути його в рів дуже глибокий, і засипати його землею і камінням, і з землею зрівняти. Зверху ж того засипаного рову поставив престол свій і сів на ньому, звелів воїнам поблизу грати, говорячи: 'Хай побачимо, як прийде Христос його і вийме його з рову того'. Після того зайшов він в царське і в ложницю свою. Побачив залізо і камінь, що були Аріянові прив'язані, вони висіли над ліжком, і самого ж Аріяна, що на одрі лежав. Те бачивши, налякався і збентежився, думаючи, що то якась від домашніх ворогів зрада і бунт таємний. Святий же Аріян сказав до нього: 'Не бентежся, ніхто не зрадив тебе ані не збунтувався проти тебе, але я є Аріян, якого ж ти в рів вкинув і сказав: 'Побачимо, чи прийде Христос його і вийме його з рову цього'. І ось Христос мене з рову вийняв і на твоєму одрі відпочити мені звелів'. Діоклитіян же, ніби вражений, дивувався довго. Тоді, ледь до себе прийшовши, страхом збентежений, скрикнув сильно, і сповнив палати тривогою, про хитрощі чарівні казав: 'О лукавого чари! Ніхто ж донині такого не бачив'. И иншого багато говорив і тривожився, звелів святого у міх з піском зав'язати і вкинути на дно морське. Стали ж і чотири вищезгадані протиктори перед царем, ісповідуючи себе християнами, серед них же був найстарший Теотих. І вони-бо, в міхи з піском зав'язані, з Аріяном разом потоплені були в морі. Дельфіни ж. на спинах своїх тіла їхні піднявши, винесли в примор'я Олександрійське, де ж отроки Аріянові за передреченим велінням його на березі чекали. Прийнявши ж тіло пана свого і тіла чотирьох протикторів, вони поховали їх разом чесно, славлячи Бога Отця, і Сина, і Святого Духа. Йому ж і від нас хай буде слава навіки. Амінь.  Місяця грудня в 15-ий день Страждання святого священномученика Єлевтерія і матері його Євантії  Коли Єлій Адріян царював у Римі, бісам в ідолах служив старанно, у той час дивний Єлевтерій пізнався, як зоря ясна. Його батьківщиною був великий град Рим, батьки його були знатні, багатством і славою розкошували. Батько-бо його трикратно антипатом був, мати ж великої чести і слави удостоїлася, бо увірувала у Христа, святим апостолом Павлом навчена, і прийняла від нього святе хрещення, ім'я ж її було Євантія. Вона народила цього святого, Єлевтерієм його нарекла і виховала його добре в благочесті. Коли доходив же віку, віддала його Богові руками архиєпископа римського Анікити — дар, воістину Бога достойний. Архиєпископ же, бачивши хлопця добрих звичаїв, до чину клириків прилучив його і в п'ятнадцятий віку його рік зробив його дияконом, у вісімнадцятий же — пресвітером його хіротонізував, а в двадцятий рік єпископом Ілиріка його поставив. Так свіча на свічнику стояла, світлом же світилася Божого Слова і просвітлювала багатьох помисли до пізнання єдиного Бога. Не зміг терпіти заздрісний диявол, але люто повстав на нього, тяжко убивством дихаючи на благочестя. Намовив-бо і озброїв злочестивого царя Адріяна повстати проти істини і гонити християн, першого ж з них взяти Єлевтерія, намагаючись найталановитіших вчителів благочестя знищити і ніби найкращі колоски з Христової ниви вирвати. І зразу цар з грізним посланням Філікса, воєводу одного, послав привести насильно Єлевтерія на суд царський. Він же, Ілиріка досягнувши, потрапив на той момент, коли добрий пастир словесних своїх овець в храмі Господньому пашею божественних слів підгодовував, повчання творячи до народу. Обійшовши й оточивши церкву воїнством, сам всередину зайшов, люттю дихаючи і гнівно поглядаючи, і самим поглядом показуючи лють того, хто послав його. Бачачи ж Єлевтерія, який солодке джерело з уст своїх виливав і добровісно учив слухачів благочестя, став і сам уважно слухав, і дивувався силі Христовій, що проповідувалася. І зразу лють на лагідність змінив [мав-бо сердечну ниву, придатну до прийняття зерен Божого Слова], стала з вовка вівця, із гонителя — учень, і, попереднє ніби забувши, із розбійника зробився рабом Христа, Якого ж гонив, благим і вірним. Забувши-бо наказ царський, припав до ніг єпископа святого і з того часу не відступав від учителя свого, його словами просвічуючись і в благочесті утверджуючись. Так Філікс із нечестя на благочестя змінився, не думаючи вже до того, хто послав його, повертатися. Святий же Єлевтерій, бажаючи серцем за святу в Христа віру стати до крови, поспішав у путь. Ішов же з ним і Філікс — не як воєвода в'язня вів, але як ягня за пастирем ступав. Коли в дорозі до води дійшли, став Філікс другим Кандаком, і, як від апостола Пилипа, від божественного Єлевтерія хрестився, і скинув ідолобісся пітьми, ніби якийсь гнилий одяг. Коли прийшли вони до Риму, пізнали вірні у Римі, що Філікс до Христової приєднався Церкви, і розповів їм детально все про Єлевтерія. Єлевтерія ж цар наказав перед своїм судищем поставити. Встав-бо Єлевтерій великодушно і без боязні, ніби не на суд, але на свято закликаний. На нього ж цар подивився: юного ж його тілом, і лицем вродливого, і очима ясного, і всіма природними дарами наділеного побачивши, мовив: 'Нащо, — каже, — о Єлевтерію, батьківську покинувши віру і богів шанування ні за що не маючи, нового якогось шануєш Бога, що не лише помер, але смертю помер найгіршою?' Єлевтерій тому, що таке безумство йому говорив, ані відповідати не хотів, наслідуючи Христа в стражданні, що мовчав перед Пилатом, і перед Іродом, що нічого не відповідав. Знову каже цар: 'Відповідай, нащо таким безумним став, до християнської тої віри безрозсудно приєднався? Скорися мені і богам непереможним принеси жертву. І якщо, нарозумившись, навернешся, великими тебе вшаную почестями. Якщо ж ні, то тяжких тобі завдам мук'. Єлевтерій же призвав Господа, що казав: 'Не турбуйтеся, як і що скажете, дасться-бо вам премудрість, якій ніхто не зможе противитися'. Його прикликавши, сказав: 'Як маю таким богам служити чи підкорятися тим, що їм служать, чи не швидше вам радив би відступити від них? Але тому, що слухати не хочете, треба плакати через ваше безумство, бо, розумом від Бога вшановані, стаєте гірші дерева і каменя настільки, що їх вважаєте собі за богів, покинувши істинного Бога, що створив премудрістю вселенну. Бо небо і земля є ділом рук Його, ми ж є з того, що він створив, ділом найкраснішим і найчеснішим, хоч і помиляємося в невіданні, як вночі, ходимо і, не відаючи, що є приязне, а що неприязне, воздвигаємо боротьбу проти Бога нашого, а не проти тих, що справді є ворогами нашими і супостатами, — о безумство! Вважати панами і богами, почестями ж возносити їх і жертвами! Я-бо до Господа свого привертаюся і завжди з Ним єднатися буду, і Христові моєму послужу. Ваші ж хоч почесті, хоч безчестя і муки дитячими чи іграшковими вважаю. Подумай-бо, як же учитель мій говорить Павло: 'Весь світ розп'явся і я світові'— і померти за Христа насолода для мене і весілля'. На це цар сповнився гніву, звелів принести ліжко мідне і багато розжареного вугілля постелити, зверху ж протягнути нагого мученика і безперестанно підпалювати — поки не згине. Швидко поставили ж те ліжко, зійшов на нього мученик і всі тілом простягнувся. Люд же, що зібрався на видовище те, докоряв цареві за катування, кажучи: 'Чому муж цей чесний, благородством і премудрістю знаменитий, погано гине, як один зі злодіїв?' Бог же зверху полегшив біль мученикові: той, ніби росою охолоджуваний, на м'яких трояндах спочиваючи, втішався. Цар же після катування такого лють свою трохи вгамувавши, звелів тіло мученикове з одра зняти, думаючи, що той вже мертвий. Мученик же встав з одра живий і здоровий, нітрохи вогнем не пошкоджений, але веселий і радісний, співаючи: 'Величатиму тебе, Боже мій, Царю мій, і благословлю Ім'я твоє навіки. Прославлю Бога, що веселить юність мою, як рід і рід прославлять діла Твої, Господи, і силу Твою возвістять, і чуда Твої пізнають'. Так звеличивши Бога, сміливіше після цього став перед катом. 'Дивися, — казав, — о царю, на мене, якого ж, як ти думав, вогонь пожер, і пізнай Христа Бога, Якого я проповідую, дізнайся ж і про твоїх богів неміч'. Те дерзновення і вільні мученикові слова цар взяв собі за безчестя і переможеним себе вважав — отож думав про більші муки. Знову-бо насередину була винесена драбина залізна, її зісподу вогнем дуже розжарювали, зверху ж єлеєм поливали, і полум'я сильно горіло. Але й тут не зоставила Господня благодать мученика. Коли поклали його на тій драбині, зразу вогонь загас, і вугілля, яке горіло, остудилось, і драбина залізна ніби не єлеєм, а радше водою зверху була полита — була холодна і мученика зберегла неушкодженим. І що ж? Чи загасла з цим і лють царева? Аж ніяк. Той, що раз на лють рушиться, далі кращим не буде. Як сліпий, те саме маючи перед собою, щоби, мучивши святого, благосподобитися богам своїм, що зовсім були бісами-людиновбивцями. Після цього сковороду принести звелів, воском же, і смолою, і жиром її наповнити і вогнем великим підпалити, щоби в неї знову покласти святого. Коли це було, і сковорода розпалилася та кипіла, став мученик, маючи ту піднести муку. Сказав же до нього цар: 'Не відкладай, о Єлевтерію, стоячи поміж смертю і життям, вибрати собі корисне. Бо я турбуюся про тебе вельми, щоб не зле загинув, і люблю тебе, як рідного мені сина. Ані я не хочу, так і мої боги, щоб муж, настільки благородний, і дуже добрий, і солодкомовний, і вродливий, себе самого безрозсудно ввергав у згубу не заради чого иншого, а лише заради одної впертої непокори, суєтної і некорисної'. Мученик же, напроти стоячи і говорячи мужньо, належне осоромлення віддавав йому за оманливу ласку, називаючи його вовком аравійським, що засідає на овець Христових. Тоді додав і таке: 'Що б ти не робив, не переконаєш мене, щоб залишив своє в благочесті стояння!' Тут Адріян розгнівався, покинув слова, і кинувся до діла, і звелів його на сковороді простягнути. Коли це сталося, знову було те ж, що спершу: вогонь перетворився на росу, дух же якийсь холодний міцного мужа прохолоджував. Адріян же, не відаючи, що робити, бачив, що все діється всупереч йому, — сидів засмучений. Був же у той час єпарх градський на ім'я Корив, муж вибраний, не зовсім був необізнаний з догмами християнськими, що і про Філікса-воєводу, як християнином став, довідався, і християнської віри вже початки, як якісь зерна, в серці прийняв, проте йшов ще за поганським нечестям, вельми догоджаючи цареві. Він бачив, що цар дуже засмучений і не розуміє, що робити мученикові, отож радив цареві, щоб піч мідну, гострим залізом затикану, розпалити звелів, — і хай у неї Єлевтерій буде вкинений. Коли розжарена була піч сильно, мученик очі тілесні і душевні вгору возвів і, весь розум в Небо спрямувавши, радости ж богонатхненної сповнився: 'Дякую Тобі, — казав, — Господи, Ісусе Христе, Боже мій, що таких благ сподобив мене, що рукою міцною припоясав мене силою, що за Ім'я Твоє святе стільки постраждати укріпив мене. І нині поглянь з Небес і побач, що врадили на мене ті, що ненавидять мене, і вибав душу мою від стремення їхнього, і від мужів крови, як благий, охорони мене, хай знають всі Тебе, єдиного Бога у всіх кінцях землі'. Тоді за тих, що мучили його, як же і святий первомученик Стефан за тих, хто камінням його бив, молився, кажучи: 'Доторкнися серця їхнього, о Владико великого милосердя, і Твоє святе Ім'я пізнати їм дай, і виведи їх до Твоєї святої волі, хай пізнають Тебе, єдиного істинного Бога, і покинуть згубне поклоніння ідольське, бо благословенний Ти вовіки. Амінь'. Поки мученик молився, Корив уважно дослухався до мовлених в молитві слів його, і зразу зігрілося в ньому серце його, початком благочестя всередину прийнятим, що розпалилося, як вугілля. І змінився доброю зміною: ніби не той, що спершу на мученика вигадував муки, приступив до царя, кажучи: 'Нащо невинного Єлевтерія на такі муки, ніби за якийсь злочин, віддаєш? Через яку причину на таку люту смерть засуджений?' Цар же, несподівані ті слова Коривові чуючи, подвигся серцем сильно, люто на нього поглянувши, сказав: 'Чи ти той Корив, якого ми знаємо? Що з тобою робиться? Невже спокусився золотом, що взяв від його матері, і те тебе несподівано перемінило? Не досить тобі моїх дарів, і багатства, і слави, чести ж, і маєтків, якими ж зробив тебе у цілому Римі знаменитим? Якщо ж і більш чого від мене хочеш, не заборонено тобі є — всі мої скарби перед тобою відкриті, обома загрібай руками, якщо хочеш собі, а від жінки за мало золота таємно не купуйся'. Корив же сповнився весь духа благого і, через мученикові молитви розум маючи просвітлений, возвав, кажучи: 'Золото твоє з тобою хай буде на погибель, бо твоє золото — розжарювання вогню вічного. Нащо ж добровільно засліплюєшся і намагаєшся похитнути непохитне? Це ж достеменно дізнався, що ні один із твоїх богів не може жодного з тих, що стоять у вогні, зберегти цілим. А той Бог, якого шанує Єлевтерій, зробив його міцнішим від вогню і від всіляких инших мук вищим'. Через ті слова рушився кат на невимовну лють. Звик-бо справді велику дружбу породжувати подібно і ворожнечі великі. Звелів-бо єпарха в ту ж піч вкинути, яку він сам на Єлевтерія приготувати радив. І коли близько був до печі Корив, возвав до мученика Єлевтерія: 'Молись за мене і озброй мене тою ж зброєю Христовою, якою озброїв воєводу Філікса'. Знаменований-бо був Корив від мученика знаменням хресним, вкинувся в піч і був у ній неушкоджений, і за годину вийшов здоровий. Адріян же знеміг від катування свого — звелів Кориву відсікти голову, і так прийняв Корив мучеництва свого кінець, і в малім часі скарб, бажаний багатьма від віку, здобув. Після цього і Єлевтерій в ту ж піч був вкинений і гострим в ній залізом колений. Але вогонь знову, як же і спершу, згас, і піч охолола, і залізо гостре зламалося, ніби шануючи мученикове тіло, відкриваючи ж душевну сліпоту ката, і притягуючи тих, що стояли обабіч, до пізнання Бога, що робить ці чуда преславні. І воззивали ті, що там стояли: 'Великий Бог християнський, якого Єлевтерій проповідує!' Став же знову кат в сум'ятті великому і звелів мученика вкинути в темницю; сам же, зібравши радників своїх, весь день радився, як би Єлевтерія згубити. Був же святий мученик Єлевтерій у темниці морений голодом багато днів, але Той, хто колись Даниїлові через Авакума, Ілії ж через ворона посилав їжу, Той і про Єлевтерія не забув, що морився голодом, і годував його ангельською їжею — через голуба її посилав до в'язниці. Після цього кат звелів привести диких коней і до них його прив'язати, щоб, волочений і розшматований, помер. І коли це мало статися, ангел Господній, з Небес зійшовши, звільнив святого: із рук катів його вихопив, возвів на гору, що була недалеко града, на місце пустельне, де звірів було поселення. Там святий мученик Єлевтерій, похвалу Богові возсилаючи, жив зі звірами, як з вівцями: обходили-бо його леви і ведмеді, лащилися, ніби знаючи голос його, і, як раби, ходили за паном своїм, слугували йому і стерегли його. Минуло немало часу, стало відомо про Єлевтерія від тих, що ходили на лови і гонили звірів по пустелі. Дійшла ж про те вістка і до царя Адріяна, який тут же воїнів послав взяти Єлевтерія. Коли знайшли воїни святого, кинулися на них звірі, як на ворогів пана їхнього, і ледь не розшматували їх, якби не заборонив їм святий і не відіслав їх до пустелі. Сам же ішов з воїнами радіючи, ніби на бенкет кликаний, і бесідуючи з ними по дорозі про Царство Боже і про геєну вогненну, для ідолопоклонників приготовану. Увірив їх, і охрестив, і з ними ще инших — аж до п'ятисот у Христа увірували. Прийшовши ж до Риму до царя, засуджений був на поїдання звірам. І завели його на арену, випустили на нього спершу левицю, тоді лева — але вони, як вівці, лагідними були, ноги йому лизали. Як-бо могли пошкодити того, кому ж, як панові своєму, Божим велінням служило в пустелі більше звірів? Бачачи ж, що відбувається, люди кричали: 'Великий Бог Єлевтерієвий!' Инші поганили, називаючи Єлевтерія волхвом і чарівником, але тих раптом постигла кара Божа, бо дехто з тих опоганювачів онімів, зв'язалися безголоссям їхні язики. Не знаючи ж, що ще робити, кат звелів мечем відсікти йому голову. І коли це сталося, мати святого, блаженна Євантія, яка дивилася з радістю на подвиг сина свого, мертве тіло його обнявши, цілувала, тішачись духом, і дякуючи, що від неї прийнята кров за Христа пролилася. Тоді і сама над сином впала мертва, мечем від невірних вбита. Вірні ж, що були з Ілірика, і ті, що з Риму, взяли святі тіла їхні, поховали чесно, хвалили Бога, Йому ж слава навіки. Амінь. У той самий день пам'ять преподобного отця нашого Павла, який в пустелях Латрських подвизався. Житія його в нашій малоросійській державі знайти не зміг.  У той самий день житіє святого отця нашого Стефана Ісповідника, архиєпископа Сурентійського  Преподобний отець наш Стефан був родом із Кападокії Великої від батьків християн, що виховали його в послусі належному. Був же хлопець з дитинства добрий вдачею, сторонився звичних для дітей забав. У сім же років віддали його батьки вивчати Книги, і був швидкий у науці, і за короткий час Писання божественного навчився добре. Коли йому було п'ятнадцять років, пішов з батьківщини своєї і прийшов у Царгород, хотівши закінчити навчання своє там в роки царя Теодосія Адрамітинагі патріярха Германа Святого. І знову віддався навчанню, і навчився філософії, і перевищив мудрістю багатьох і самих вчителів, що дивувалися всі премудрості його. Чув же про нього патріярх Царгородський святий Герман, прикликав його і, благословивши, спитав, з якого він краю. Він же все про себе розповів. Патріярх же, полюбивши добру вдачу його, і премудрість, і смирення, біля себе перебування йому дав. Пробув же блаженний біля патріярха декілька літ, належачи Церкві святій, живши у повстримності і чистій совісті. Після того відійшов звідти, від всіх утаївся і, пішовши в монастир, постригся і подвизався добре. Тоді, забажавши безмовнішого перебування, відійшов з монастиря і знайшов місце темне і нікому не відоме, перебував у ньому досить часу, для Бога працюючи в пості і молитві. Після цього єпископ, що був у Суренті-граді, переставився, і прийшли люди сурентійські в Царгород, до святішого Германа-патріярха, просячи єпископа для Суренту. І була суперечка щодо поставлення єпископа, була незгода: одні хотіли того, а инші иншого. Сурентяни ж просили царя і святішого патріярха, щоби подали їм єпископа, який міг би управляти церквою добре, бо 'примножилася, — казали, — єресь в граді нашому'. Одної-бо ночі святому Герману, що на молитві стояв, явився : ангел Господній, кажучи: 'В завтрішній день пошли туди, де живе в темному місці обранець Божий Стефан, його постав єпископом Суренту. Він-бо може випасти добре Христове стадо і до віри привести зловірних. Я ж і до нього посланий є від Бога — звеліти йому, щоб слухав тебе у всьому'. Патріярх же каже: 'Господи, як довідаюся про місце, де обранець Божий Стефан перебуває?' Ангел же, взявши хлопця від патріярха, показав йому місце перебування святого. Хлопець же, прийшовши, розповів патріярхові. А святому, що в той час посилав молитву до Бога в темному своєму місці, явився той же ангел Господній в одежі білій — і забоявся святий Стефан, і, тріпочучи зі страху, впав на землю. Ангел же, взявши святого за руку й укріпивши його, сказав: 'Я є ангел Господній, посланий від Спаса Христа ректи тобі радість і звеліти іти в Сурент-град, щоб навчити людей віри Христової. Ось завтра патріярх візьме тебе і, освятивши, пошле тебе туди архиєпископом, ти ж не супереч йому, щоб не прогнівити Бога'. Тоді, мир давши йому, ангел зійшов на Небо. На завтра ж патріярх скоро послав з хлопцем двох пресвітерів по святого Стефанія. Вони ж святого з великою честю до патріярха привели. Патріярх же зустрів його з радістю і, освятивши його, архиєпископом Сурента поставив. І відпустив на кораблі на престол його. Святий же, прийшовши в Сурентіиський град і на християнському престолі сівши, учив людей з Божественного Писання. І за п'ять років весь град Сурентіиський охрестив і всі околиці його. Після цього в Царгороді настав Лев — цар, що з Ісаврії, і збісився іконоборством: навчений був від двох жидів. Бо спершу звелів ікони ставити високо, щоб, якщо хто чистий, той цілував їх. Після цього у повітрі повісити святі ікони звелів, кажучи: 'Не годиться ікони до стіни прибивати цвяхами'. І багато чого иншо-го робив окаянний. Святий же патріярх Герман багато сперечався з ним, із книг про це бесідуючи, щоб полишив починання свої злі. Розгнівався ж проклятий, виявив свою отруту, яку в серці своєму ховав, і почав зовсім відкидати святі ікони, ганьбити і нищити. Послав же наказ по всьому граду і в багатьох навколишніх місцях, щоб всі те саме з іконами святими робили, і казав: 'Якщо хто противитися мені буде, всілякими муками замучу його і віддам смерті'. І було видно в царствуючому граді багато різних для правовірних християн мук. Патріярха ж Германа злочестивий цар послав у вигнання, а на його місце поставив патріярхом Анастасія, родом сирійця, однодумця своїй єресі. Тоді цар і патріярх пустили послів своїх зі злочестивим наказом до Сурента, і веліли посланці святому архиєпископові Стефану не поклонятися іконам і хресту. Відповідав же святий, кажучи: 'Не буде того, не дозволю я людям своїм відступити від закону Христового, не слухаю наказу царевого ні окаянного патріярха'. І зійшов вночі до посланців на корабель, і в Царгород прибув. Одягнувся в одяг сану свого, став перед царем. Каже ж цар: 'Хто такий?' Святий же відповів: 'Я архиєпископ сурентійський Стефан'. І каже цар: 'Чи бачиш собор цей, що сидить зі мною у честі великій? Ти попали і подри ікони, ти-бо послухай мене — і будеш в такій же великій честі з нами'. Святий же відповідав: 'Не буде того, навіть якщо мене спалиш, чи на частини розітнеш, чи иншими якимись муками замучиш. Через ікону і через хрест Господній все хочу перетерпіти'. Тоді знову каже святий: 'Царю, ми в книгах знаходимо пророцтво, що в Царгороді настане цар злочестивий, іконоборець, що спалюватиме ікони святі. Але Бог у твоє царювання хай того не робить'. І каже цар: 'Чи знайшли ім'я царя того?' Відповів святий: 'Ім'я його Конон'. І каже цар: 'Справді, Стефане, знайшов ти ім'я моє. Батько-бо і мати нарекли мене ім'ям Конон'. І каже Стефан: 'О царю, хай не буде це в царство твоє. Якщо ж таке зробиш, будеш предтечею антихриста'. Те чувши від святого, ' окаянний цар рукою залізною вдарив у лице його, і уста, і зуби, кажучи: 'Як мене назвав предтечею антихриста?' І звелів святого за волосся і за бороду взяти, і бити, і волочити по землі, і вкинути до темниці. Коли святого волочили, він Богу вдячність підносив, і посаджений був у темницю, в якій же й инші святителі були. Після цього знову звелів цар представити його собі. 'Як мене, — каже — сурентійський єпископ назвав! Б'ючи, приволочіть його сюди'. Святий же перед царя з сімома єпископами прийшов. Тримав же цар в руці своїй ікону Господню, і Богородичну, і Івана Предтечі і каже святому. 'Чому назвав мене предтечею антихриста?' Сказав святий: 'Тому що діла його твориш, сказав я, і знову те тобі кажу'. Тоді цар плюнув на ікону і потоптав її, і сказав Стефанові: 'Зроби і ти так з іконою цею'. Святий же, просльозившись, мовив: 'Враже Божий, недостойний царства, як не осліпнуть безумні твої очі і не всохнуть беззаконні твої руки? Бог хай забере царювання твоє незабаром і вкоротить життя твоє'. Цар же, це чувши, з гнівом звелів бити святого. Після цього прив'язав його до хвоста коня і волочив до темниці. Святий же вдячність підносив Богові. Встали ж всі, що були в темниці, молилися до Бога — і молитвою святих скоро вмер злий цар. А по ньому царство прийняв син його Константин Копроним. Його ж цариця, чувши про добродійства і чуда святого Стефана, просила мужа свого царя Константина, щоб відпустив його на престол свій. У той же час народився у царя син, і охрестив його святий Стефан. Цар же, обдарувавши його, з великою честю відпустив на свою паству. Прийняв-бо добрий пастир свій престол, пас добре довірене стадо досить часу. Тоді, довідавшись про свій до Бога відхід, поставив замість себе архиєпископом Сурента клирика свого на ім'я Філарет і переставився до Бога на вічне життя місяця грудня в 15-ий день. Був же там один чоловік на ім'я Єфрем, родом сурентянин, сліпий з лона матері своєї — його ж святий Стефан наділяв їжею, і питтям, і одягом. Він, чуючи про смерть благодійника свого, заплакавши, мовив: 'Хто мене тепер відвідає, ведіть мене, хай поцілую ноги його святі'. І коли приведений був до тіла Стефана святого, впав у ноги йому, плачучи і ридаючи, — і тут раптом прозрів, і тим чудом Бог дав знати про угодника свого, що зі святими в лику чудотворців та ісповідників. Тіло ж його святе святителі і весь сурентійський люд з багатьма сльозами поховали чесно на славу Бога, що всіма славиться і превозноситься навіки. Амінь. У той самий день пам'ять преподобного отця нашого Парда-відлюдника.  Місяця грудня в 16-ий день Пам'ять святого пророка Огія  Він був із племені Левіїного, народжений у вавилонському полоні. Ще молодим прийшов з Вавилону в Єрусалим і пророкував зі святим пророком Захарією тридцять шість років. Попередили ж про Воплочення Христове за чотириста сімдесят літ, і відкрито про розбещення людей Огій святий пророкував. І бачив створення храму з частин, якого Зоровавель відновив після повернення з вавилонського полону. Помер же і похований був біля гробів єрейських преславно, тому що і він був з роду священичого. Був же немічний і старий, округлу мав бороду, і образом чесний, і в доброчинствах засвідчений. Люблений же був всіма й шанований як преславний і великий пророк, а ім'я його тлумачиться як 'свято' чи 'святкувати'.  У той самий день пам'ять блаженної Теофанії-цариці, дружини Лева, премудрого царя  Теофанія блаженна народженням і вихованням була з царського граду, із царського роду, трьох царів родичка і дружина царська. Батько її був Константин, саном ілустрій, мати ж Анна. Вони у чесному подружжі жили, були неплідні, через що тужили весь час, що не мали дітей. Бажаючи вельми плоду подружжя свого, молилися Пречистій Владичиці нашій Богородиці і до її всечесного храму, що у Форакії, знов і знов приходили, виливали перед нею серця свої в ревній молитві, щоб 'розв'язалося, — казали, — о Володарко світу, непліддя наше твоїм милосердям і щоб дітородство прийняли від Творця твоїм заступництвом'. А тому що з вірою просили, тому й отримали, — і благодаттю тої, що до неї ревно молилися, прийняли неплідності своїй розрішення, і народили дитя жіночої статі, і нарекли його Теофанія. її ж від шести років вчили книг і на всіляке добре діло наставляли. І було видно в її дитячих роках знамення очевидне майбутніх великих доброчинств і святости. І раділи вельми батьки її, бачивши ті добрі звичаї, і розум, і сподівалися тішитися її щасливою багатодітністю, через що і приглядали подібного їй в благородстві, і добрих звичаях, і розумі юнака, щоб законом з'єднати її, бо вже віку доходила і понад одноліток своїх всіма обдаруванями процвітала. Тим часом цар Василій Македонянинг шукав дівчини гарної і доброчинної на поєднання шлюбу сину своєму Леву Премудрому. Цю-бо, кращу за всіх, знайшовши, з'єднав шлюбом зі своїм сином і вже явленим царем. І відбувся шлюб царський з великою для всіх радістю і веселістю. Минув же якийсь час — посіявся кукіль від лукавого ворога в дім царський, між батьком і сином, і постав гнівом великим отець на сина, і, взявши його з дружиною його Теофанією, замкнув у темному якомусь місці, і міцну охорону приставив. Це ж сталося через злість таємну і підступну хитрого Теодора-сантаварина, єпископа Євхаїтського, що був волхвом, його ж Лев-цар не любив. Почалося це з того, що помер первородний царя Василія син, а брат царя Лева старший на ім'я Константин. Тужив за ним Василій-цар і плакав невтішно, бо був йому любий вельми. Вищезгаданий-бо волхв волхвуваннями своїми показав цареві сина його Константина після смерти живим: ніби на коні їхав і назустріч йому зближався. Цар же, сина руками обійнявши і з любов'ю поцілувавши, знову не побачив його — щез-бо чарівний той привид і мрія. Здивувався ж цар, і настрашився, і, думаючи, що справді було те?, що бачив, шанував сантаварина дуже, і як щирого собі друга мав, у всьому до нього прислухався. Юний же цар Лев, благорозумний і богобоязливий, відвернувся від того волхва і ненавидів, як ворога Божого, зневажав його. Той же думав, як би помститися царю Леву за зневагу до себе, і вихитрував річ таку. Час зручний знайшовши, підійшов наодинці до царя Лева, ніби доброзичливий і приязний до нього, і сказав йому: 'Ти є цар молодий і їздиш з батьком своїм на лови. Треба-бо тобі носити таємно меч малий на всілякий випадок. Часом до звіра його застосуєш, часом батькові у потрібний момент подаси, часом, якщо би якийсь ворог домашній [їх же має батько твій немало] несподівано і раптово на батька твого накинувся, ти б зразу таємно ношений меч вийняв би, вразив ворога і зберіг здоров'я батька свого'. Тих підступних ворога цього слів юний цар послухавши і лукавства його не зрозумівши, почав носити малий меч таємно у взутті при нозі своїй, чи на лови, чи десь з батьком своїм ідучи. Після цього лукавий той сантаварин говорив таємно старому цареві Василію: 'Ось син твій Лев хоче тебе несподівано вбити, щоби царювати самому. Знак цього ж замислу його злого хай тобі буде такий: коли йдеш на лови і він з тобою, то носить у взутті схований при нозі меч на те приготований, щоб, час зручний побачивши, вдарити тебе несподівано й убити. Якщо хочеш точно про те довідатися, переконайся насправді: іди на лови, взявши його з собою, і, на поле вийшовши, звели поглянути, що має у взутті, і побачиш, що не инакше буде, ніж від мене чуєш'. Зразу-бо Василій-цар, юного царя, сина свого, взявши, на лови пішов. 1, на полі бувши, звелів показати, що має цар Лев у взутті, і знайдений був меч малий, схований, з обох боків гострий. І зразу Василій запалав полум'ям невимовної люті і гніву на сина свого, думаючи, що правда те, що сантаварин оповів, і хоче його син убити. Це-бо, казав, і меч на те приготував. Лев же, в нічому неповинний, казав, що не на смерть батькову, але на збереження життя його меч носить. Проте розгніваний вельми батько жодного слова слухати не хотів, зразу в одній, що була в палатах царських, темній кімнатці замкнув сина, також і блаженну Теофанію, дружину синову, і міцну сторожу поставив. Так лукавий волхв-сантаварин царю Леву відімстив. Але ще гірше — хотів батько синові виколоти і вийняти очі, як сантаварин його на те навчив. І всіляко б діло те сталося, якщо б не патріярх і весь синкліт не заборонили цареві. Були-бо невинний цар Лев і блаженна Теофанія в темному заперті більше трьох років, не зробивши зла ніякого ж. І там же ні в чому иншому не вправлялися, лише в молитвах і постах, ридали через неповинну напасть і Бога невинности своєї свідком, як Всевидця, представляли. Багато разів синкліт царя про сина просити хотів, але не випадало зручного часу. І ледве такий час знайшовся, в який було місце для прохання. Було ж то так. Птаха, що була в палаті царській, що називається папуга, навчена була говорити якісь слова людські, щоб царя та инших слухачів говоренням своїм потішати. Одного ж разу цар робив празник святому Іллі Пророку, скликав всіх своїх бояр до себе на обід царський і, роблячи бенкет, велів всім втішатися з собою і веселитися. Птаха ж та, говорячи по-людськи, часто [чи кимось навчена, чи випадково, невідомо] повторювала слова такі: 'Горе, горе, пане Леве'. Те чули всі бояри, що обідали, — збентежені сиділи, залишивши їжу і пиття. Бачив же цар бояр збентежених, що не їли і не пили, питався про причину, чому такі є понурі. Вони ж, тоді час знайшовши, встали, сліз сповнені, і говорили: 'Якщо птаха, що розуму не має, за своїм сумує паном, що без вини страждає, ридаючи ж і шукаючи його, говорить: 'Горе, горе, пане Леве', — як-бо ми, розумні, вчені істоти, ясно бачивши, як син твій, а пан наш, страждає без вини, через зло людське і наклеп терпить гнів твій батьківський, як маємо веселитися, їсти ж і пити, чи не краще й нам зажуритися. Якщо син твій, о царю, згрішив щось супроти тебе, отця свого, і хотів підняти на тебе руку, дай нам його сюди, щоб ми на частини посікли його. Якщо ж не винен ні в чому, як достеменно знаємо, то нащо мучиш кров свою?' На ті слова цар розчулився і зранився серцем і природньою жалістю, звелів зразу царя Лева із темного вивести запертя, волосся ж, що виросло в заперті, обстригти, і, по-царськи вбравши, привести до себе чесно. І коли це сталося, став цар зі сльозами і, обнявши сина, поцілував, і в попередній його возвів сан царський. Після цього трохи поживши, впав у хворобу і помер, залишивши всю владу царську синові своєму. Той же по смерті батька свого, взявши сантаварина-волхва, звелів бити його, і очі вибрати, і у вигнання в Атени послати. Так обернулося зло на голову того, що був вірою манихей, вченням волхв, лицемірством християнин, саном єпископ, а цареві Василієві святим здавався завдяки чудам, що творив їх чарами. Блаженна ж Теофанія, після запертя того у царське зайшовши, душевному належала спасінню: славу царську ні за що не маючи, зневажала насолоду і суєту житейську, як сміття і сон. Безпрестанно ж удень і вночі псалми, і пісні, і молитви мала в устах своїх, і все життя своє провадила, Богу догоджаючи, і милостинями Його шукаючи. Тілом своїм до царського не схильна прикрашання, хоч і була зовні малими якимись оздобами прибрана, але всередині таємно на тілі мала рубища гострі волосяні — ними ж плоть морена умертвлялася. Життя її було у пості, харчувалася простим хлібом і сухим зіллям, а трапези з багатьма наїдками зовсім відкинула. Ті, що мала в руках багатства і надбання чесні, роздавала потребуючим жебракам вбогим, і сиротам, і вдовицям. І дорогоцінні одежі, і прикраси в руки їх вкладала. Ченці, що в біді перебували, і монастирі обновлялися від неї, маєтками ж і всім необхідним збагачувалися. Така тої христолюбивої цариці про всіх була турбота і піклування. Слуг своїх і рабинь мала за братів і сестер, і не кликала нікого ж простим ім'ям, але всіх у Господі славила званням, шануючи кожного ім'я, і сан, і служіння. І не вимовила язиком своїм клятви, ані не вийшло з уст її неправдиве слово, ані оббріхування, ані наклеп або ж якесь слово лихе. До всіх же схилялася добротою, і палакала з плачучими, раділа з радіючими. Одр її, хоч і висоном був застелений, і золотим блиском прикрашений, — проте вона, на землі бідну рогіжку на гострих костях і зубах простеливши, до сну лягала, і ту постіль у всі ночі Давидовими сльозами омивала, і, дуже мало сну прийнявши, зразу вставала на славослов'я Боже. І настільки суворе провадила життя, що від того у велику тілесну впала хворобу. Проте не знемогла душею від безперестанної молитви, не перестала повчатися божественних законів, читала священні книги і слухала читаних. Всі ж її зусилля у тому були, щоб допомагати скривдженим, заступатися за вдовиць і про сиріт піклуватися, втішати засмучених й обтирати сльози заплаканим. І була матір'ю всім, особливо тим, хто прибіжища і допомоги не мав. У світі ж живучи, все світське відкинула, і, в подружжі бувши, благе іго Христове полюбила, і, хрест на плечі взявши, понесла — і, врешті, Богові догодила. Відчувши ж сама свій з тіла відхід, всім до себе на цілування приходити звеліла. Тоді, кінцеве й останнє цілування всім давши, перейшла з царства земного до небесного, і стала перед Царем слави, багатьма своїми добрими ділами прикрашена, як же багряницею царською, і вчинена була серед лику святих, що добре Богові угодили, а тіло її чесне поховане було славно. Муж же її цар Лев Премудрий ще за життя дружини своєї, бачачи її велику святість і шануючи її не як дружину, але як пані свою і перед Богом заступницю, замислив завчасу приготувати храм в ім'я її. Свята ж, про це довідавшись, не лише не дозволила, але заборонила йому зовсім. Тому початий вже в її ім'я храм перейменовано було в ім'я всіх святих. І празник всіх святих в неділю першу по Святому Дусі, від того ж царя, з радою всій Церкві уставився. Сказав-бо цар: якщо і Теофанія є святою, то зі всіма святими разом хай святкується, на славу Богу, що всі святі Його славлять. Йому ж і від нас буде слава навіки. Амінь. У той самий день пам'ять святого мученика Марина. Дивись про нього у Пролозі.  Місяця грудня в 17-ий день Пам'ять святого пророка Авакума  Даниїл-пророк з царського роду, з Юдиного коліна своє мав народження. Малим же цей хлопець полонений був Навуходоносором і з Єрусалиму у Вавилон з царем юдейським Иоакимом заведений. І там же юність його Божими обдаруваннями дивувала і прославлена була, найбільше, коли розумно викрив неправедних і беззаконих суддів і вибавив неповинну Сусанну від смерти. У той-бо час євреї, що у полоні були, мали двох старців до суду свого: їх же вибрали розсуджувати суперечки людей своїх. Збиралися вони в дім Иоакима, мужа знатного і багатого, у встановлені на те дні і чинили суди браттям своїм. Була ж в Йоакима жінка на ймення Сусанна, донька Хілкії, красна вельми і богобоязлива, від батьків своїх праведних добрих діл навчена за законом Мойсеевим. Старці ж ті були беззаконні — вдавали, що чинять суд, а чинили неправду, так що сповнилося на них Господнє слово: 'Вийде беззаконня з Вавилону від старців-суддів'. Вони бачили Сусанну, що кожного дня з мужем в сад входила і виходила, забажали її і розбестили розум свій, і відвернули очі свої, ї щоб не дивитися на Небо ані не згадувати суду праведних. Не совістилися ж самі собі похоті своєї, бо соромилися визнати помисли свої, і шукав кожний часу на те відповідного. Раз якось каже один до одного: 'Ходімо додому, бо час обіду'. І, пішовши, розійшлися. Але, вернувшись, прийшли на те саме місце і, побачивши один одного, виправдовувалися про причину приходу свого і призналися один одному про нечисту свою похіть. Тоді, порадившись разом, вирахували час, щоб застати її саму і виконати своє бажання. І коли вони очікували слушного дня, трапилося, що увійшла Сусанна, як вчора, і третього дня, з двома лише дівчатами і захотіла купатися в саді, бо стояла спека, і не було там нікого, хіба двоє старих схованих, що підстерігали її, — їх вона не бачила. І звеліла дівчаткам принести олію і пахощі і двері садові зачинити, щоб купатися. Коли вийшли обидві дівчинки, встали двоє старих і, приступивши до неї, мовили: 'Ось двері загороди зачинилися і ніхто ж нас не бачить, як пристрастю до тебе охоплені, — будь-бо з нами. Якщо ні, то докажемо на тебе, що був якийсь юнак з тобою і через те дівчат відіслала від себе'. Зітхнувши ж, Сусанна сказала: 'Тісно мені звідусіль: якщо-бо це зроблю, смерть мені буде, якщо ж не зроблю — не втечу від вас. Воля моя — не вчинивши гріха, впасти в руки ваші, ніж згрішити перед Богом'. І закричала голосом сильним Сусанна, закричали ж і обидва старці проти неї, і побіг один, відчинив двері саду. Почули ж домашні крик, що в саду був, кинулися бічними дверми дивитися, що сталося з нею. Коли ж розповіли старі слова свої, засоромилися раби її вельми, бо ніколи ж не чули такого слова про Сусанну. І було на завтра, що зібралися люди до мужа її Иоакима, прийшли і обидва старшини, повні беззаконного помислу на Сусанну, щоб заморити її, і сказали перед людьми: 'Пошліть по Сусанну, доньку Хілкії'. Вони ж послали, і прийшла вона і всі родичі її. Сусанна же була молода вельми і гарна на вигляд. Беззаконні ж звеліли відкрити її, бо була накрита, щоб насититися вродою її, — і всі побачили її. Стали ж обидва старі посеред людей, поклали руки на голову її. Вона ж, плачучи, поглянула на Небо, бо серце її уповало до Господа. Сказали ж обидва старці: 'Коли ходили ми обоє в саду, зайшла оця з двома дівчатками, і зачинила двері загорожі, і відпустила дівчат. І прийшов до неї юнак, що був схований, і ліг з нею. Ми ж були в кутку саду і, коли бачили беззаконня — поспішили до них. Юнак же, бачивши нас, утік, і не могли схопити його, бо сильніший від нас був, і відчинив двері саду, вискочив. Цю ж, схопивши, питали, хто той юнак. 1 не хотіла сказати нам. Про це свідчимо'. І повірили їм зібрані, як старшим у народі і суддям, і засудили її на смерть. 1 закричала Сусанна голосом сильним і сказала: 'Боже вічний і таємного свідку, що знаєш все, що було перед тим, Ти знаєш, що брехню наговорили на мене, і ось помираю, не вчинивши нічого злого' . Почув же Господь голос її. Коли вели її на страту, збудив Духом Святим хлопця юного, цього святого Даниїла, — той закричав голосом сильним: 'Чистий я від крови її'. Обернулися ж всі люди до нього і сказали: 'Що за слово, що ти кажеш?' Він же, ставши посередині, сказав: 'Чи це юродиві сини Ізраїля, не розсудивши ані правди не зрозумівши, засудили доньку Ізраїля? Вертайтеся до суду: брехню-бо наговорили на неї'. І вернулися всі люди з поспіхом, і сказали йому старці: 'Ходи і сядь посеред нас, і порадь нам, якщо дав тобі Бог старійшинство'. І сказав до них Даниїл: 'Розведіть їх один від одного далеко і питайте їх'. І коли розвели їх кожного окремо, прикликав одного з них і каже до нього: 'Ти, що зістарів у злі, нині упали гріхи твої, що їх ти раніше творив, судячи суди неправедні, невинних засуджуючи, прощаючи ж винних. Каже Бог: 'Чистого і праведного не вбивай'. Нині-бо про цю, що бачив, скажи, під яким деревом бачив їх, що говорили?' Він же каже: 'Під терном'8. Каже ж Даниїл: 'Справді збрехав ти на свою душу, це-бо ангел Божий прийняв уже наказ від Бога розірвати тебе пополовині'. І, відпустивши його, звелів привести другого. І каже йому: 'Плем'я Ханаана, а не Юди, врода зманила тебе, і похіть розбестила серце твоє. Так ви чинили з доньками Ізраїля, вони ж, налякані, говорили до вас? Але нині донька Юди не знесла беззаконня вашого. Скажи-бо мені: 'Під яким деревом бачив ти їх, що говорили?' Він же сказав: 'Під черешнею'г. Сказав йому Даниїл: 'Справді збрехав і ти на свою голову. Чекає-бо ангел Божий мечем розтяти тебе пополовині, щоб знищити вас'. І закричали зібрані голосом сильним, і благословили Бога, що рятує тих, хто на Нього покладається, і, воставши, востав на обох старійшин і згубив їх — і врятувалася кров невинна у той день. Хілкія ж і жінка його хвалили Бога за доньку свою Сусанну, з Иоакимом, мужем її, і з родичами всіма, бо не знайшли неправди про неї. А Даниїл став великим серед людей з того дня і надалі завдяки розуму своєму і тим Божим обдаруванням, які мав. Тим часом цар Навуходоносор Ашпеназу, старшому над євнухами, звелів вибрати з полонених синів Ізраїлевих хлопців вродливих і благородних, що були царського роду, тілом міцних і розумних у всілякій мудрості — їм же треба було служити в домі царському. Звелів же спершу вчити їх мови халдейської три роки, а їжу і пиття подавати їм з трапези царської, і після того перед царським стати престолом. І вибраний був серед них Даниїл, отрок з роду царського, а з ним й инші отроки числом три, також царського роду, вибрані були: Ананія, Азарія та Мисаїл. І дав їм імена старшина євнухів: Даниїлу — Валтасар, Ананії — Шадрах, Азарії — ж Мешах, а Мисаїлу — Авед-Неґо. І поклав Даниїл у серці своєму з трьома друзями своїми, щоби не осквернитися від трапези царя і від пиття вина його. І просив про те старшину євнухів: був-бо перед ним Даниїл в милості і щедротах. І сказав той Даниїлові: 'Боюся я пана мого царя, що заповідав про їжу і пиття ваше, щоб ніколи не бачити лиць ваших засмучених більше від инших, таких як ви, отроків, — инакше звелить відтяти голову мою'. Даниїл же каже до Меласара, приставленого до них від Асафана: 'Випробуй отроків твоїх до десяти днів: подай нам городину їсти і пити воду — і хай являться лиця наші перед тобою і лиця отроків, що їдять з трапези царевої. І тоді, як же побачиш, зроби з отроками твоїми'. І послухав їх наглядач, і випробував їх так до десяти днів. Після закінчення днів тих явилися святі отроки ті лицем гарніші і тілом сильніші від отроків, що їдять з трапези царевої. І відтоді Меласар їжу і вино, що подавали їм із царського столу, собі брав. А їм, чотирьом отрокам, подавав з городини. Дарував же їм Бог мудрість і розум у всій книжній премудрості, а Даниїл розумівся у всіх видіннях і снах. І було це після закінчення трьох років, коли звелів цар привести їх перед себе і бесідував з ними, і ніхто ж зі всіх отроків не знайшовся подібний до цих отроків: Даниїла, Ананія, Азарія і Мисаїла — відповідали-бо вони премудро на всі запитання цареві. І побачив їх цар у десять разів подвійно понад всіма заклиначами і волхвами, що були в цілому його царстві. Після цього Навуходоносор-цар бачив сон дивний, і злякався дух його, і прикликав всіх мудреців халдейських, і волхвів, і заклиначів, і чарівників, щоби возвістили йому сон його. Сказали ж йому вони: 'Царю, во віки живи, ти розкажи сон рабам твоїм — ми ж розв'язання його сповістимо тобі'. Цар же сказав, що забув сон той. Погрожував ж їм смертю, якщо вони не розкажуть йому того і розв'язання його не сповістять. Говорили ж вони йому, що не є то діло людське — дізнатися сон несповіщений, але Боже. Сповнився ж цар люті і гніву, звелів згубити всіх мудреців вавилонських. І коли їх убивали, шукали і Даниїла з друзями для того ж вбивства. Спитав же Даниїл Арйохова, архимагира царського, через що мудреці на смерть засуджені? І, довідавшись від нього причину засудження, просив царя, щоб дав йому час на роздуми — одну ніч; обіцяв розповісти сон і, про що він говорить, сповістити. І, отримавши прошене, увійшов у дім свій і розповів про все Ананії, Азарії та Мисаїлу. І молилися всі ревно до Бога, щоб возвістив їм тайну цю і щоб не загинули разом з иншими мудрецями вавилонськими. І відкрилася Даниїлу уві сні вночі таємниця та, і благословив Бога небесного. Зранку ж, вставши перед царем, сказав: 'Таємницю, про яку ти, царю, питався, довідатися і возвістити не є під силу мудрим волхвам і заклиначам, але єдиному Богові, що на небесах живе. Той, Хто відкриває тайни і сповіщає те, що буде в останні дні, Той і над нашим смиренням змилосердився: возвістив нам сон твій. Небо, що премудрістю у мені більше від инших є, його пізнав, але Милостивого Бога одкровенням. Сон-бо твій і бачення голови твоєї на ложі твоєму означає таке: ти, царю, думав на постелі своїй, що має бути пізніше, хто буде після тебе царювати. Бог, що відкриває тайни, сповістив те, що має прийти. Тіло одне велике, що стояло перед тобою уві сні, побачив ти, з лицем страшним, його ж голова була з золота чистого, руки, і груди, і м'язи його срібні, живіт і стегна мідні, гомілки залізні і частина якась глиняна. І тут вихопився камінь з гори без допомоги рук і вдарив у ноги залізні і глиняні, і стер того образа до кінця. Стерлася-бо сильно глина, залізо, мідь, срібло і золото — і став як порох, і взяв його сильний вітер, і не було й місця по ньому. Камінь же, що знищив образ, став горою великою і заповнив всю землю. Це є сон твій, царю. Сказання ж його таке: голова золота — це ти і попередній тобі цар вавилонський. Утвориться ж після тебе царство инше, менше від твого, що є сріблом. Дві ж руки і плечі знаменують два народи: перський і мидійський, що мають прийняти царство Вавилонське. Після того буде царство третє, що є мідь. Встане-бо хтось із заходу, вбраний у мідь [буде ж то Олександр Македонський], і зруйнує инших царювання. Четверте ж царство буде міцніше, ніж залізо, як же бо залізо ослаблює і зм'якшує все: і мідь, і срібло, і золото. Так і царство ж ослабить і обезсилить все [царство ж то буде Римське], дві ж гомілки знаменують дві частини того царства: схід і захід, еллінів і римлян. Пальці почасти залізні, почасти ж глиняні знаменують, що потім розділиться те царство на багато частин і ослабне, як глина, і саме від себе буде знищене. А камінь, що на тіло упав, — Христос є, Син Божий. Від гори без рук відсікся, бо має народитися від чистої і непорочної Діви, без людського втручання. Він, ослабивши і розвіявши всі тимчасові царства, встановить царство, що в віки не розсипеться. Царство ж те буде духовне'. Тоді цар Навуходоносор упав ниць, і поклонився Даниїлу, і хотів принести йому жертви і кадило, як Богові. Але той заборонив йому, сповіщаючи, що один є Бог всіх, що живе на Небі, себе ж рабом Божим називав. І казав цар до Даниїла: 'Справді Бог ваш — він є Бог богам, і Господь господам, і Цар над царями, відкриваючи тайни, як зміг відкрити цю'. І возвеличив цар Даниїла, і дари великі і багато дав йому, і поставив його над всією країною Вавилонською, і князем над воєводами, і над всіма мудрецями вавилонськими. Ще ж і приятелів Даниїлових Шедраха, Мешаха, і Авед-Неґо, на прохання Даниїлове, великими вшанував почестями, приставивши їх до справ країни Вавилонської. По декількох же роках Навуходоносор, цар Вавилонський, зробив боввана золотого, висота його шістдесят ліктів, а ширина шість ліктів, і поставив його на рівнині Дура. І послав у всі кінці землі своєї, скликаючи всіх князів сущих, і зібрав їх на відкриття того золотого боввана. Влаштував же на тому полі і піч гарячу — на згубу тих, хто наказу його царському не підкорявся. І проповідник кричав сильний: 'Вам кажуть, народи, люди, коліна, племена, у той же час почуєте голос сурми, флояри і гусел, і всілякого роду музичних інструметів. Падаючи, поклоняйтеся боввану золотому, що його Навуходоносор-цар поставив. Якщо ж хто не поклониться, той зразу буде вкинений у піч гарячу. І було так, що, почувши голос сурм і всіляких інструментів, люди падали, поклонялися тому золотому тілу'. Дехто ж із халкедейських мужів приніс наклеп до царя на Ананія, Азарія і Мисаїла, що богам його не служать і боввану золотому не поклоняються. Тоді цар, обмовлених прикликавши, питався, чи правду про них говорять. Ті ж відповіли, кажучи: 'Є Бог наш на небесах, йому ж служимо, має силу вийняти нас з печі, що вогнем горить, і від руки твоєї вибавити нас, царю. Якщо ж ні, хай буде тобі відомо, що богам твоїм не служимо і боввану золотому, що ти поставив, не поклоняємося'. Сповнився ж цар люті і лицем вийшов з себе, звелів піч розпалити сім разів по сім і, скувавши Шадраха, Мешаха і Авед-Неґо, вкинути в піч розжарену. Коли їх вкидали, полум'я вийшло з печі і попалило тих, хто на них доніс. Ті ж троє впали, посеред печі вкинені, і, вставши, ходили у вогні, бесідуючи і молячись до Бога. І не переставали слуги цареві, що їх вкинули, палили піч нафтою, і смолою, і паклями, і лозою. І розливалося полум'я над піччю на чотирнадцять і дев'ять ліктів, і обійшло, і попалило все біля печі халдейської. Ангел же Господній до тих, що в печі, зійшов, вийняв полум'я з печі і зробив так, що посеред печі ніби дух холодний шумів. І не торкнувся їх зовсім вогонь, ні не пошкодив, ні не заважав їм. Тоді ті троє, що єдиними устами співали, і благословили, і славили Бога, сказали: 'Благословен єси, Господи, Боже отців наших, хвалений і возвеличений навіки'. Та инші пісні, що в книзі Даниїловій написані. Цар же, слухаючи, як вони співали, дивувався і, вставши у поспіху, сказав до вельмож своїх: 'Чи не цих трьох у вогонь вкинути зв'язаних звелів, і це бачу чотирьох звільнених, що серед вогню ходять, четвертий ж лицем подібний на Сина Божого?' Тоді прийшов Навуходоносор до отвору печі і покликав, кажучи: 'Раби Бога Великого, вийдіть і прийдіть'. І вийшли Шадрах, Мешах і Авед-Неґо із середини вогню. І зібралися князі, і воєводи, що володіли землями, і вельможі, і бачили всі, що не лише тіл їхніх не пошкодив вогонь, але і волосся голів їхніх не обпалив, і одяг їхній не змінився, і запаху вогню не було на них. І поклонився цар Богові перед усіма, і сказав: 'Благословен Бог Шадраховий, Мешаховий і Авед-Неґовий, що послав ангела Свого і вийняв отроків Своїх, бо уповають на Нього'. І дав цар заповідь по цілому царстві, щоб ніхто не насмілився казати щось погане на Бога Шадрахового, Мешахового і Авед-Негового, а тим, що говоритимуть щось погане, хай це на згубу буде і дому їхньому на знищення. А трьох тих отроків більшими вшанував почестями, возвеличивши її перед усіма, і старійшинами поставивши над всіма жидами, що були в його царстві. Проте Навуходоносор, в щасті царювання свого живучи, загордився дуже і по недовгім часі знову бачив сон, що прознаменував падіння і смирення його. Бачив дуба посеред землі, його ж висота збільшилася дуже і досягала небес, і коріння його в кінець землі. Мав же листя красне і плодів багато, і поселилися під ним всі звірі дикі, і в віттях його жили всі птиці небесні, і від нього живилася вся земля. Після цього зійшов ангел Божий з небес і звелів порубати дуба й оббити віття його, і листя, і плоди, лише відростки від кореня його в землі залишити, поки сім часів зміниться. І повтікали всі звірі дикі, і всі птахи пропали. Той сон збентежив царя і, зібравши знову всіх мудреців вавилонських, і волхвів, і заклиначів, розповів їм видіння своє, щоб витлумачили йому те. Але ніхто не міг, аж поки не був прикликаний Даниїл, в ньому ж Дух Божий Святий жив. Він, чувши сон царевий і розсудивши в собі, казав до нього: 'Пане, хай буде сон цей для тих, що ненавидить тебе, і тлумачення його ворогам твоїм. Дуб, якого ж ти бачив, — ти сам, царю, бо возвеличився і зміцнів ти, і влада твоя простяглася аж до кінця землі. Скоро ж впадеш з царства, і від людей будеш вигнаний, і з дикими звірами буде життя твоє, і травою, ніби вола, годувати тебе будуть сім літ, поки пізнаєш, що Бог Вишній володіє царством людським, і йому ж, що хоче, дає. А тому що каже ангел: 'Залиште відростки коренів дуба в землі', — то знаменує, що царство твоє знову тобі повернеться — з того часу, як пізнаєш владу небесну. Через те, царю, рада моя хай буде тобі приємна: гріхи свої милостинями розсип і неправди свої щедротами для убогих: ними стримає Бог гнів Свій і милосердний буде до гріхів твоїх'. Так витлумачив святий Даниїл сон цареві, і збулося все сказане від нього. Бо по дванадцяти місяцях цар, на забралах града зі всією славою своєю ходивши, говорив: 'Чи не це Вавилон великий, його ж я спорудив у домі царства мого, і в державі міцности моєї, і на честь слави моєї?' І ще слово було в устах царя, був Голос з Небес: 'Царство твоє забереться від тебе, і від людей відженуть тебе, і зі звірами дикими буде життя твоє, і травою, як вола, нагодують тебе, і сім часів зміниться в тебе, поки довідаєшся, як володіє Творець царством людським і йому ж захоче дати його'. У той час слово закінчилося на цареві Навуходоносорові: змінився-бо зразу людський образ, і був подобою наче віл, і від людей був вигнаний, і траву їв, і з роси небесної тіло своє орошував, волосся йому, як левові, виросло, і нігті — як птахам. По закінченні ж семи літ, за які ж ніхто инший не смів царства його перейняти, повернуся розум Навуходоносорові, і, возвівши очі свої на Небо, благословив і похвалив Творця, що живе вовіки, бо влада Його є владою вічною, і Царство Його з роду в рід, і всі, що живуть на землі, нічим є перед Ним, за волею ж Своєю робить все, що в Силах небесних, і поселеннях земних, і нічого не спалиться всупереч Руці Його і не скаже Йому: 'Що робиш?' У той час князі, і вельможі, і владики, і кати шукали царя свого Навуходоносора — йому ж знову подоба людська повернулася, і знову в царстві своєму вчинений був, і утвердився в ньому, і величність щедра йому доклалася, і жив, хвалячи, і возвеличуючи, і славлячи Царя небесного. Проживши ж всіх літ царювання свого сорок і три, помер в мирі. Після смерти царя Навуходоносора прийняв Вавилонське царство син його Євіл-Меродах. Той Єпояхінае, царя Єрусалимського, Навуходоносором полоненого і в узах утримуваного, вивів з пут і темниці, зробив його собі щирим другом, давши йому престол поблизу себе і їв хліб з ним завжди. Після смерти ж Євіл-Меро-даха Валтасар, син його, внук же Навуходоносора, воцарився. За його царювання багато святий Даниїл-пророк бачив откровень про царів і царства, що потім мають бути, через різних звірів утворені, і про Антихриста, і про кінець віку, і про Суд Страшний 'Бачив, — казав, — ось престоли поставили, і Старий днями сів, і одяг його білий, ніби сніг, і волосся голови Його ніби хвиля чиста, престол Його — полум'я вогняне, і ріка вогненна, гаряча виходить перед Ним. Тисяча тисяч служать Йому, і пітьма пітьми стоїть перед Ним, судище сидить, і книги відкрилися'. Й инші бачені від нього откровення, страшні і жахливі, про них же в пророчій його книзі пишеться достатньо. У якийсь же час Валтасар-цар вечерю велику робив вельможам своїм і приятелям з жінками своїми і всіма домашніми. Звелів принести посудини святі золоті і срібні, які дав йому Навуходоносор, взяті з храму Господнього, що в Єрусалимі, і до Вавилону принесені, і з тих посудин пив цар, і вельможі його, і жінки його, і ті, що сиділи біля нього, і хвалили богів золотих і срібних, мідних і кам'яних, і дерев'яних, і залізних. Бога ж вічного, що мав владу над духом їхнім, не благословили. У той час вийшли персти руки людської і писали напроти лампади на порозі стіни храму царевого. І бачивши цар персти, що писали, — змінився лицем зі страху. Вжахнувся у ньому дух його, і покинула його сила його, і ослабли суглоби крижів його, і весь трепетав6. Звелів же до себе привести волхвів і мудреців вавилонських, щоб прочитали йому написане на стіні і силу писання того щоб сказали, обіцяючи їм за те дарів багато і честь велику. 'Якщо хто прочитає, — казав, — писання це і сенс його повідомить мені, той в багряницю одягнеться, і гривна золота на шию йому покладеться, і третій після мене в царстві моїм господар буде'. И увійшли всі мудреці до царя, і не могли писання того прочитати ані витлумачити. Коли дуже через те цар хвилювався і вельможі бентежилися, увійшла у бенкетний покій цариця стара, жінка Навуходоносора, бабуся ж Валтасарова, і сповістила йому про Даниїла, що має в собі Духа Божого, що в дні діда його Навуходоносора поставлений був князем всіх волхвів, і заклиначів, і всіх мудреців вавилонських через велике розуміння його, і премудрість, і тлумачення слів, і розрішення ворожінь. Зразу-бо Даниїл перед царя введений був, і сказав цар перед всіма: 'Чи не ти Даниїле, з синів полонених жидівських, якого ж привів Навуходоносор, батько мій? Чув про тебе, що Духа Божого маєш, розум же і премудрість велика у тебе є, прочитай-бо мені написане це на стіні перстами невидимої руки і тлумачення його сповісти мені — його ж не можуть прочитати багато мудрих волхвів, що перед мене входять. Якщо ж ти прочитаєш те і витлумачиш мені, — в багряницю одягнешся, і гривна золота на шию твою покладеться, і третім в царстві моїм володарем будеш'. Тоді відповів Даниїл: 'Дари твої з тобою хай будуть, царю, і дари твої иншому дам, я ж писання це прочитаю і зміст його сповіщу тобі'. Те сказавши цареві, святий Даниїл спочатку почав згадувати діда його Навуходоносора, як через гординю свою від Бога покараний був, втратив подобу людську і, від людей вигнаний, траву їв. Тоді дорікнув цареві, викриваючи його гординю, що не пам'ятає того, що зробило з дідом його Боже покарання, не смирив серця свого перед Господом, але на Бога небесного вознісся і посуд храму його осквернив питтям вина в бенкетуванні своєму, з жінками і вельможами своїми, і як похвалив богів, руками людськими з різних речей зроблених, Бога же небесного, в Його ж руці всіх дихання, не впізнав ані не прославив. Тим цареві докоривши, звернувся до писання і почав читати те, що було ж написано: 'Мане, Текел, Фарес'. І тлумачив писання це так: 'Мане' — відміряв Бог царство твоє і завершив його. 'Текел' — зважений ти на вазі і знайдений в недостатку. 'Фарес' — розділено царство твоє і віддано мідянам і персам. Те чувши, цар вшанував Даниїла, як обіцяв, хоч і затужив духом через неблагопотішне пророцтво. І одягнений був Даниїл в багряницю, і гривну золоту поклали на шию його, і поставлений був князем третім в царстві Вавилонському. Збулося ж пророковане Даниїлом: вбитий же був Валтасар, цар халдейський у ту ніч. Дарій же, мідянин [разом з Киром, персом], прийняв царство. Царюючи ж, Дарій поставив у всьому царстві князів сто двадцять, а над ними осібних трьох великих чиновників, серед них же був Даниїл третій, щоби цілим царством керувати, щоби не обтяженому бути цареві багатьма ділами. І бачив цар Даниїла, який ретельніший від всіх у чині своєму був, і від всіх мудріший, все розумно влаштовував — Дух-бо Божий був у ньому. Думав його одного поставити володарем над всім своїм царством. Про це довідавшись, чиновники і князі, повставши заздрістю на Даниїла, шукали причини, щоб наговорити на нього цареві. Але не знаходили ні одного в ньому гріха, ані спокуси, ані хоч трохи чогось такого, заради чого б вину на нього скласти. Тоді радилися і сказали собі: 'Не знайдемо на Даниїла иншої причини, хіба у законах Бога його'. Тоді, ставши перед царем, говорили йому: 'Дарію, царю, во віки живи. Порадилися всі, що в царстві твоєму, — воєводи, і князі, і ті, що володіють землями, — хай встановлений буде устав царський і зміцниться словом царським, що коли хто просить якогось прохання у Бога свого, чи у людини, до тридцяти днів, за винятком лише тебе самого, царю, той нехай буде вкинений у рів лев'ячий на поїдання. Нині-бо встанови заборону і поклади писання, щоб не змінювалася заповідь мідянська і перська'. Цар же Дарій, не розуміючи лукавої їхньої ради, звелів заповіді тій бути міцною і незмінною. Довідався про те Даниїл, не дотримався неправедної заповіді царевої, але, увійшовши в дім свій, відчинив вікно світлиці своєї у напрямі Єрусалиму і молився до Бога свого трикратно в день, схиляючи коліна свої перед Творцем своїм, як же і перед тим звик робити. Вороги ж його пильнували, наглядаючи за ним, і знайшли Даниїла, що молився перед Господом своїм. Пішли до царя і сказали: 'Царю, чи не постанову ти учинив, щоб кожна людина, яка щось просить у Бога або у людини до тридцяти днів, окрім тебе самого, хай вона буде вкинена у рів лев'ячий?' Сказав цар: 'Справді є слово це, і заповідь мідянська і перська хай не зміниться' . Тоді, відповідаючи, наклепники рекли: 'Даниїл, що від синів полонених жидівських, не підкоряється заповіді твоїй і не зважає на заборону твою царську: трибо рази на день просить Бога про прощення свої'. Тоді цар, чуючи слово це, пожалів вельми про Даниїла. І намагався вибавити його, сперечаючись з ними до вечора. Говорили ж мужі ті: 'Знай, царю, що мідянам і персам недобре змінювати заборону й устав, що їх цар склав'. Тоді замовк цар, і привели Даниїла, і вкинули його в рів лев'ячий. Сказав же цар Даниїлові: 'Бог, якому ж ти служиш завжди, вибавить тебе'. І принесли камінь один і поклали його на вхід до рову. І знаменував цар перснем своїм і перснем вельмож своїх, щоб нічого гіршого не зробили йому ненависники його, бо більше злим лю дям, аніж лютим звірам не йняв віри. Відійшов же цар печальний в дім свій, жаліючи за Даниїлом, і ліг без вечері, і сон відступив від нього. Бог же замкнув уста левам, і не шкодили Даниїлові. Вставши ж на завтра дуже рано, цар прийшов до рову лев'ячого, і возвав голосом великим: 'Даниїле, рабе Бога живого, Бог твій, якому ти служиш завжди, чи зможе Він вибавити тебе з уст лев'ячих?' І відповів Даниїл: 'Царю, вовіки живи, Бог мій послав ангела Свого, і замкнув уста левові, і не розтерзав мене, бо знайшлася перед Ним правда моя, і перед тобою, царю, прогрішення не вчинив'. Тоді цар возвеселився за нього вельми і звелів вивести його з рову і жодного від левів пошкодження на ньому не виявилося. Мужів же, що на Даниїла наговорили, звелів у рів до левів вкинути, і жінок їхніх, і дітей їхніх. І не дійшли ще до дна рову, як розтерзали їх леви, і кості їхні поламали. Після того цар Дарій писав до всіх людей, племен же і народів, що жили на всій землі, щоб тремтіли і боялися Лиця Бога Даниїлового, бо Він є Бог живий, і перебуває вовіки, маючи царство, що не руйнується, і робить знамення і чуда на небесах і на землі, Він же врятував Даниїла з уст лев'ячих. І мав цар Даниїла у великій честі, як жодного иншого такого, і явив його як найпершого собі друга, більшого від усіх, також і трьох друзів його — Ананія, Азарія і Мисаїла — в честі мав. Пише ж про Даниїла жидівський історик Иосиф, що мав велику владу в тій землі Даниїл. Князь цей найперший створив у Єкватанях стовп предивний, ділом премудрим і дивовижним, що по стількох роках — від створення свого аж до днів названого того історика — завжди виглядав новий, ніби нині створений, як же він пише. І ховалися в ньому царі мідянські і перські. Сторожу ж стовпа того довірено було одному з єврейських священиків. Після царя Дарія Кір Перс також святого Даниїла мав у честі великій, зробив його наперсником своїм, що відповіді давав усім. І жив Даниїл з царем, славніший від приятелів його. Мали ж вавилонці кумира, ім'я йому Віл, і видавали йому щодня крупи пшеничної пудів двадцять, овець сорок, вина мір шість. І цар шанував ідола того, ходив щодня кланятися йому. Даниїл же кланявся Богові своєму. І каже йому цар: 'Чому не поклонилися Вілу?' Він же відповідав: 'Не поклоняюся кумирам, руками зробленим, але живому Богові, Який створив Небо і землю і володіє всім'. І сказав цар: 'Чи не здається тобі, що Віл — живий бог, чи не бачиш скільки їсть і п'є щодня?' І посміявся Даниїл, каже: 'Не зваблюйся, царю, той ідол всередині є багно, а зверху мідь, і не їв, і не пив ніколи ж'. І розгнівався цар, прикликав жерців Вілових і сказав їм: 'Якщо не розповісте мені, хто їсть їжу цю, то помрете. Якщо ж покажете, що Віл з'їдає її, помре Даниїл, бо ганьбив Віла'. І сказав Даниїл: 'Царю, хай буде за словом твоїм'. Було ж жерців Вілових сімдесят, окрім жінок і дітей. І прийшов цар з Даниїлом у храм Віловий, і сказали жерці Вілові: 'Це ми вийдемо геть, ти ж, царю, постав їжу і пиття, замкни ж двері і знаменуй перснем своїм. І, прийшовши завтра, якщо не знайдеш всього з'їдженого Вілом, тоді хай помремо, або Даниїл, що обдурив, хай помре'. Мали ж жерці під трапезою Віловою таємний вхід і входили ним завжди і їли все. І було, коли вийшли вони і цар поставив їжу Вілові, звелів Даниїл отрокам своїм принести попіл, і потрусив по всьому храмі перед царем, і вийшов, замкнувши двері і знаменувавши перснем царевим, і відійшли. Жерці ж влізли вночі за звичаєм своїм, і жінки їхні, і діти їхні — з'їли і випили все. І встав зранку цар, і Даниїл з ним, і каже цар: 'Чи ціле знамення, Даниїле?' Той же каже: 'Ціле, царю'. І відчинив двері, і поглянув цар на трапезу, закричав голосом великим. 'Великий ти, Віле, і нема обману в тобі ні єдиного'. І засміявся Даниїл, утримав царя, щоб не зайшов всередину, і каже: 'Подивись і зрозумій, чиї це сліди?' І сказав цар: 'Бачу сліди чоловічі, і жіночі, і дитячі'. І розгнівався цар, взяв жерців, і жінок їхніх, і дітей їхніх. І показали йому таємні двері: ними ж заходили і з'їдали, що було на трапезі. І розбив його цар, і дав Віла Даниїлу, і розбив Даниїл його, і храм його знищив. Був ще змій великий в місті тому, і шанували його вавилоняни. І казав цар Даниїлу: 'Хіба і цьому скажеш, що міддю є, — цей-бо живий є, і їсть, і п'є. Не можеш сказати, що не є цей бог живий, поклонися ж йому'. І каже Даниїл: 'Господу Богу моєму поклонюся, бо він є Бог живий. Ти ж, царю, дай мені владу, і уб'ю змія того без меча і без палиці'. 1 сказав цар: 'Даю тобі владу над ним'. І взяв Даниїл смолу, і сірку, і вовну і зварив разом, і додав же і свого волосся частину, і трохи з Ааронової ризи, і зробив груду, вкинув в уста змієві — той же, з'ївши груду ту, розірвався. 1 сказав Даниїл: 'Це бог ваш, якого шануєте'. І було, що почули про це вавилоняни, стривожилися вельми, звернулися до царя і кажуть: 'Жидовин став царем, Віла розсипав, змія убив, жерців висік'. І сказали, прийшовши до царя: 'Передай нам Даниїла, якщо ні — то уб'ємо тебе і дім твій'. І бачив цар, що тиснуть на нього дуже, — передав їм Даниїла, хоч і не хотів. Ті ж, взявши його, вкинули у рів лев'ячий, і був там днів шість. Було ж у рові сім левів, і давали дві туші худоби їм на день, і дві вівці. Тоді ж не дали їм тої їжі, щоб з'їли Даниїла. Але Бог загородив уста левами, як і спершу, і сидів Даниїл з ними у рові, ніби з покірними вівцями. Авакум же пророк тоді був на землі жидівській. Він, зваривши вариво і подробивши хліби в ночви, пішов на поле і поніс женцям. І звелів ангел Господній Авакумові, щоб ніс обід, який має, у Вавилон — Даниїлу у рів лев'ячий. І сказав Авакум: 'Господи, Вавилона не знаю'. І взяв його ангел Господній за верх його, і тримав за волосся голови його, поставив його у Вавилоні зверху рову шумом духа свого. І закричав Авакум, кажучи: 'Даниїле, Даниїле, візьми обід, що послав тобі Бог'. І сказав Даниїл: 'Пом'янув мене єси, Боже, і не зоставив того, хто любить Тебе'. І встав Даниїл і їв. Ангел же Божий поставив Авакума раптом на місці його. На сьомий же день прийшов цар жаліти Даниїла і схилився над ровом: побачив Даниїла, що живий сидів, закричав голосом великим і сказав: 'Великий Ти, Господи Боже Даниїлів, і нема нікого, крім Тебе!' І вивів Даниїла з рову, винних же згубі його вкинув у рів — і зразу перед ним левами з'їджені були. Досягнув же Даниїл із приятелями своїми старости глибокої. Пише ж святий Кирило Олександрійський та инші, що по смерті Навуходоносора та инших царів, що в честі мали Даниїла і трьох друзів його, настав инший цар, на ім'я Аттик. Він святих про віру спитав і ними в нечесті викритий був. Звелів голову Ананієві відтяти — Азарія ж простягнув одяг свій і прийняв її. Також і Мисаїл прийняв відсічену голову Азарія. Мисаїлові ж Даниїл розпростер одяг, прийнявши його голову. Потім же і Даниїлові голову відсікли. Написано, що по усіченні їх приліпилися голови кожна до свого тіла. Ангел же Господній, взявши їх, відніс в гору Гевальську, і там покладені були під камінь. По роках же чотирьохстах, на Воскресіння Господа нашого Ісуса Христа, і вони воскресли, і явилися багатьом, і знову упокоїлися. А пам'ять їх здійснювати від святих отців передано є сім днів перед Різдвом Христовим, бо і вони були з коліна Юдиного, і з нього ж і Спаситель наш Свій у плоті веде рід і цих святих родичем є. їх же молитвами хай влаштує у світі життя наше Христос, Бог наш, Йому ж слава з Отцем і Святим Духом навіки. Амінь. Після смерти царя Навуходоносора прийняв Вавилонське царство син його Євілмеродах. Не зразу Валтасар настав, але спершу Євілмеродах, що явлено є ш тільки від святого Симеона Метафраста, але від свя того Єремії Пророка в главі 26. Де ж говорить Бог це 'Я дав всю землю цю в руки Навуходоносорові, царее Вавилонському, хай йому працюють, і сину його, і син сина його'. Коли каже 'сину його', розумій Євілмеродс ха. Коли каже 'і сину сина його' — розумій Валтасарі. 'Чи ти є Даншл, якого привів Навуходоносо] батько мій?' У Писанні Святому часто дід батько іменується, як же про Єровоама, сина Соломоновог внука ж Давидового, написано в: 1 Цар 12: Не почав х дити шляхом Давида, отця свого. Тут діда батька названо. Також і про Асу, правнука Давидового, пишеться в 1 Цар.15: Зробив Аса угодне перед Господом, як же і Давид, батько його. І в багатьох місцях в Писанні знайдеш батька замість діда чи прадіда. Навіть і про Христа говорить ангел до Богородиці: 'І дасть йому Бог Престол Давида, батька його'. І тут Валтасар діда свого Навуходоносора подібно отцем називає. Є ж ті, що думають, що Валтасар Євілмеродаху братом є молодшим, син же Навуходоносора, і по смерті брата свого старшого воцарився. Це і Георгій Кедрин каже, думаю, зі слів, писаних в Книзі 2 Паралиноменона в главі останній, оцих: 'Переселив [Навуходоносор з Єрусалиму] инших у Вавилон. І були йому і синам його замість рабів, аж до царства Мідянського'. Йому — тобто Навуходоносору, синам його — тобто Євілмеродаху, старшому синові, і Валтасару, молодшому синові, що по старшому настав на царство Вавилонське. Але тому що історія житія Даниїлового взята від святого Симеона Метафраста, того-бо тут і тримаємося, що цього Валтасара внуком Навуходоносоровим називає. Про взяття Вавилона і про вбивство Валтасарове коротко тут згадати не буде недоречним. Дарій Кнакса, цар Мідянський, воюючи на Халдейську землю, прикликав на допомогу собі зятя свого, царя Кира Перса. І зі всією силою воїнства мідянського і перського прийшов, оточили царюючий град Вавилон і здобували його. Знати ж годиться, що ці два городи були раніше вавилонськими. Перший цей, про нього ж наше слово, лежав у землі Халдейській. Від нього ж велика Месопотамія і Асирії частина Вавилонія називається. Як же пише Пліній в Книзі своїй у главі 26, другий Вавилон, останній, був у Єгипті, що нині Каїр називається. Не той єгипетський Вавилон, але Халдейський Дарій і Кир воювали. Був же Халдейський Вавилон міцний дуже, Семираміда, попередня цариця, його створила. Мав стіни кам'яні на висоту двісті ліктів, в ширину ж п'ятдесят. Инші ж кажуть, що ширина стін вавилонських була на вісімдесят і сім ступнів ноги, висота ж — п'ят десят сажнів — такі стіни були Вавилону навколо на триста і шістдесят стадій. А инші говорять — на чотириста і вісімдесят стадій. І ріка Євфрат посеред нього текла. Мав же град воріт мідних великих сто. І вони через свою міцність і красу поміж сімома чудами, що тоді були в піднебесній, від поетів оспівувалися. Валтасар-бо, цар вавилонський, покладаючись на міцність граду свого і на велику в ньому кількість люду військового, не переймався ворогами своїми, що навколо облягали. Ні за що не маючи їхню силу, сам ликував, бенкетуючи, а найбільше, копи якийсь богів нечистих вавилонських празник, там же у всі роки зазвичай був царський бенкет. Тоді Валтасар зробив вечерю велику, упивався зі своїми вельможами, хвалячи богів своїх, як же про те в книзі Даниїловій в главі п'ятій пишеться. Дарій же, не можучи з Киром щось градові зробити, прокопав рови великі біля ріки Євфрат, щоби воду деінде відвести від граду. У ту ніч, в яку Валтасар бенкетував, ріку в рови пустили, і зміліла вода в ріці, й увійшло воїнство вночі до града тим шляхом, яким же ріка текла. Було ж у Кира-царя два втікачі з Вавилону — Тадат і Гобрій, слуги Валтасарові,— які залишили пана свого і до ворогів його пристали. Вони вели з собою тої ночі воїнство мідянське і перське, просто до царських кинулися палат, і хто їм на дорозі зустрічався, говорячи по-халдейськи, того убивали. Тих, що говорили по-сирійськи, поминали. Це ж було з Божого допусту, щоб не був вбитий святий Даниїл, бо євреї у Вавилоні, які в той час були, розмовляли по-сирійськи. Щадився-бо рід єврейський заради Даниїла святого, його ж пророчу святиню і мідяни, і перси усвідомили. Так до царських палат дійшовши, спершу сторожу потяли, тоді й самого царя Валтасара, коли ранкова зоря почала сходити, убили. І була битва і січ в граді велика. А тому що град Вавилон був великий і багатолюдний, якась його частина в третій день по вбивстві Валтасара ще не знала, що взятий є град їхній від супостатів і що вже цар їхній убитий, і вони є в руках ворогів своїх. Взятий же був цілий Вавилон, загинуло царство Халдейське, поневолені були мідяни і перси, як же передрік святий пророк Даниїл, що говорив Валтасарові, кажучи: 'Розділиться царство твоє від тебе і віддасться мідянам і персам'. Хай не буде ж уважному Писань Божественних читачеві сумніву в тому, що в пророцтві Даниїловому спершу Дарій, тоді Кир, а в Книгах Ездри спершу Кирове царство, тоді Дарієве згадується. Треба знати, що не один був Дарій, про що відомо звідси: цар мідянський Астиагес, син Кнаксарів, двоє дітей від двох жінок народив: доньку на ім'я Мандана і сина Дарія. Від цариці своєї народив доньку, яку дав у подружжя Камбузесові Персу, — вона народила Кира, першого перського монарха. Сина ж Дарія Астигес народив від наложниці. Той Дарій прозвався іменем отчого батька, свого ж діда, Кнаксаром. По Астнагесі Дарій царював у Мідах, а Кир у Персах. Не мав же Дарій сина, доньку свою віддав за Кира, сестрінка свого, і був Кир зятем Дарієві. Завойовували ж обидва Вавилон, взяли його вночі і царя Валтасара убили, як же сказано. По взятті ж Вавилона Дарій царствував, вшановував святого Даниїла як пророка Вожого. 1 не більше року минуло, як Дарій помер. Кир же сам почав царювати у Вавилоні, також, як же і Дарій, святого пророка Даниїла шанував вельми і заради нього свободою обдарував полонених людей Ізраїлевих. Вже-бо сповнилися були роки, передречені пророком Єремією, що сімдесят років мають бути люди Ізраїлеві в полоні вавилонськім. Звелів же Кир і храм в Єрусалимі відбудувати, який Навуходоносор зруйнував, і той наказ свій підтвердив писанням царським. Народив же Кир сина. І назвав його іменем батька свого Камбизес, цього Камбизеса перейменували євреї на Ассера, елліни ж — на Артаксеркса. І в книзі першій Ездри, у главі четвертій, Ассер і Артаксеркс називається. Не той же це Артаксеркс, що мав Естер, єврейку, за собою, але инший. Цей перший, а той був пізніше. Цей Камбизен, чи Артаксеркс, по батькові своєму Кирові царську владу прийнявши, заборонив євреям давати храм Єрусалимський, як же пишеться в Ездри. 1 цей-то, як від святого Кирила Олександрійського пишеться, є Аттик, що вбив мечем святого пророка Даниїла і трьох отроків; кат-бо був і свій дім кров'ю вбивства наповнив, убивши брата свого Мерґіса, також і сестру свою убив, яку взяв був собі за дружину, — тоді і сам загинув. Після нього захопив таємним обманом царство Смирдис-волхв і царствував півроку — убитий був сенаторами. І з них же Дарій другий, син Тистасписів, настав на царство. Цей звелів знову відбудувати храм Єрусалимський, здобув Кировий на те наказ в Книгохранительниці — царській зошит один — і підтвердив своїм писанням, як же про те пишеться в першій книзі Ездри, у главі шостій. По Дарії настав син його Ксерксес, той Артаваном-воєводою вбитий був, але і Артаван від сина Ксерксесового на ім'я Артаксеркс другий вбитий загинув. Цей Артаксеркс другий Астину-царицю відкинув, взяв дівицю-єврейку Естер, як же в книзі її пишеться. Після цих царів був третій Дарій, прозваний Нот. Тоді після цього нескоро був Дарій четвертий, якого назвали Кодоман, його ж Олександр Великий, цар македонський, переміг. Коли-бо читаєш, читачу, у пророцтві Даниїловім про Дарія перед Киром, розумій, що то був перший Дарій Кнаксара, що разом з Киром бзяб Вавилон. Коли ж в книгах Ездри читаєш про Дарія після Кира, розумій, що йдеться про другого Дарія Тистаспіса. У той самий день пам'ять преподобного Даниїла Ісповідника, названого в схимі Стефаном, з острова Нівертійського був і з Єгипетського Амири, пута важкі і темницю за Христа перетерпів.  Місяця грудня в 18-ий день Житіє і страждання святого Себастіяна та його дружини  Себастіян, муж благочестивий, у Нарбонійському граді народився, у Медіолані ж виховувався й навчався книжного розуміння. Диоклитіяну та Максиміяну, нечестивим царям, був настільки у всьому приємний і любий, що доручили йому найголовніше керування наближеними собі воїнами спіри й веліли завше перед лицем їхнім перебувати. Був-бо муж хоробрий і розумний, сповнений премудрости, у словах правдивий, в судженнях справедливий, у порадах передбачливий, у довірених йому ділах і службах вірний та мужній, славний добротою і в дотриманні всіх чеснот неперевершений. Тому поважали воїни його як батька, тому всі з царських палат дуже любили його й шанували, що богоугодником був істинним, а так вже є, що коли Бог когось щедро наділить благодаттю, то й всі його люблять та шанують. Щодня старанно для Христа працював, молився і дотримувався святих Його заповідей, проте таємно те робив, щоб не довідалися нечестиві царі про його віру в Христа: не мук боявся ані через любов чи жаль до маєтків, а тільки через те, що під мантією земної влади таїв скарб Христового воїна, котрий допомагав християнам, вельми гнаним і мученим у ті часи. Не мігши випросити та звільнити їх від пут і мук, бодай полегшував їм страждання, зміцнював їх розрадними словами, що вони за Господа свого, Його ж кров'ю викуплені, мужньо свою душу покладуть, кров свою проллють, взираючи на вічні по тимчасових муках винагороди. І старався здобути Богові душі, які ж диявол силувався видерти і в у свою схопити погибель. Так, як у Писанні мовиться: 'Опущені руки і розслаблені коліна вірним зміцнить, малодушних же, що сумнів мають та мук бояться, караючи, зробить мужніми і до подвигу закличе. І бачачи перед собою багатьох, які, подвигом добрим побуджені, страждання здолали, віру зберегли в лютих муках неушкодженою і відійшли до прийняття вінця життя вічного, загорівся і сам бажанням за Христа постраждати, очікуючи, поки Господь зручний час йому на те покаже. І отримав такий час, бо не зміг більше таїти в серці палаючий вогонь божественної любови та ревности, та відоме собі всім явив: світло-бо в темряві довго критися не може. Був то час такий: чесні й благородні два мужі, Маркелин та Марко, єдиноутробні і єдинороджені брати, були схоплені за Христа і довго перебували в ув'язненні. До них приходив блаженний Себастіян, утішав їх, говорячи про святу віру і спасенно радячи, щоб відреклися швидкоплинних світських насолод, щоб не боялися тимчасових мук. Ті ж, здорової ради його слухаючи, мужньо терпіли рани, що їх завдавали кати, і були у вірі непохитні. Приречені були на посічення мечем за такої умови: якщо в той час, коли схилятимуть під меч голови, захотіли б принести жертви, то будуть відпущені в доми свої до батьків своїх, і жінок, і дітей. Мали ще тоді живих батьків своїх — батька Транквилина і матір ж Маркію, обоє роками були старі. Батьки їхні та всі домашні благали Аґрестія Хроматія, єпарха Римського граду, щоб продовжили Маркелину і Марку час життя на тридцять днів, за які можна було б їх вмовити і схилити до поклоніння богам: були-бо батьки їхні, і жінки, і весь рід в поганстві. Отже, час, якого просили, був даний, обступили їх батьки їхні, і жінки, і діти, родичі та друзі і, ридаючи, благали, щоб змилосердилися над собою та иншими і, відступивши від намірів, угодне царям здійснили. Батько, показуючи сивину свою, і старість, і хворість тілесну, просив, щоб дочекалися його смерти і згідно зі звичаямипоховали, — уже-бо небавом сподівався смерти, не міг самостійно ходити, а тільки з підтримкою инших, або й несли його инші. Мати ж, показуючи на груди, що ними їх вигодувала, вимагала до себе пошанівку і синівської покори, щоб заради неї поберегли життя своє і не віддавалися самовільно смерті. Діти малі, руки до них простягаючи, ноги обіймаючи, плакали, щоб не полишали їх сиротами. Инші ж, ще в пелюшках, немовлята, говорити не вміючи, самим поглядом сирітство своє батькам показували і до жалости схиляли. Жінки про вдівство своє говорили, гарячі сльози проливали, благали, щоб і їх із собою не згубили: собі смерть вибравши, їх у біди вдовині штовхали. Родичі зі сльозами впрошували, щоб не чинили своєму домові і цілому родові такого безслав'я і від сусідів зневаги, безславно віддаючися смерті. І плач був великий, ридання велике, і що робити мали непоборні ті серця. Ні одна мука не була такою важкою, як ця спокуса природної ж бо любови до старих батьків, до жінок, і дітей, і родичів. І, жалістю зранені, почали вагатися, і, як билина, від вітру хитатися, і, як віск від вогню, танути серцями своїми. Плакали ж бо й самі разом з ними і мало вже не схилилися на їхні благання від віри святої відступити. Тоді Себастіян святий, що прибув туди в той час, бачачи близький їхній відступ і душ згубу, змилосердився над ними, пізнавши і своєї віри визрілий час: щоб иншим допомогти, сам на подвиг мученицький пішов. Став посередині і звелів всім мовчати, тоді почав промовляти до них: 'О воїни міцні Христові! О випробувані божественного війська ратники! Ви, що з великодушности Божої мужньо до торжества вже наблизилися, нині, заради окаянної ласки родичів, вінець вічний хочете втратити. Навчіться сьогодні від Христових воїнів мужности — краще озброюватися вірою, ніж залізом. Чи не хочете перемог ваших знамення через жіночі сльози втратити і догодити ворогові, що під вашими ногами, допустити, щоб знову, набравшись сили, на боротьбу зстав. Він же й раніше люто на вас нападав, але після того ще лютіше розгнівається, роздратований. Підніміть-бо від земних пристрастей славну хоругву подвигу вашого і не позбувайтесь її заради неспасенного плачу дитячого. Ті, що їх заплаканими бачите, тішилися б нині, якби знали те, що ви знаєте. Думають-бо, що єдине те життя, що у світі, і коли йому кінець настане, ніякої не залишиться частки душі живої, окрім тіла померлого. Якби знали про инше життя, безсмертне і безболісне, де панує постійна радість, воістину з вами до нього прийти намагалися б і, тимчасове життя ні за що не маючи, вічного бажали б. Це-бо теперішнє життя швидкоплинне і настільки непостійне і зрадливе, що навіть тим, хто його любить, не зможе зберегти віри, бо від самого початку світу всім, хто на нього покладається, — приносить втрати, всіх, хто його хоче, обманює, з усіх, хто гордий з нього, збиткується, всіх дурить, ні одного ж у надії його і в покладанні не лишить неосоромленим. І у всьому виявляється несправжнім. Та якби лише в брехливі примари, а то в страшні ілюзії вводить! Але найгірше, коли воно до всілякого беззаконня веде тих, хто його любить: чревоугодників обжирством і пиятикою насолоджує, пристрасних до розпусти і всілякого паскудства спонукає, та навчає злодія красти, гнівного лютувати, брехливого обманювати, сіє поміж чоловіком і дружиною розлуку, поміж друзями ворожнечу, поміж лагідними сварку, поміж праведними неправду, поміж браттями кривду. Воно забирає в суддів правосуддя, в чистих — цноту, в художників — мистецтво, у моралі — добре вчення. І, щонайгірше, згадаймо, вводить своїх прихильників у злочин: чи брат коли уб'є брата, чи син батька, чи друг зробить мертвим друга — чиїм це напученням? Чиєю звабою? Якою надією і упованням такі беззаконня здійснюються? Чи не заради теперішнього цього життя, яке занадто люблять, натомість ненавидять людей, кожний сам собі шукаючи щасливішого перебування. Нащо-бо розбійник вбиває подорожнього, багатий чинить насильство над убогим, гордовитий ображає смиренного і кожний, винний у злі, гонить невинного? Справді те все злодіють ті, що служать теперішньому життю, і в любові тій довгий час перебувати і насолоджуватися хочуть. Воно ж намовляє на все зле тих, хто його любить і йому служать, передає їх доньці своїй, від себе народженій, — вічній смерті, в неї ж скинені перші люди через те, що, бувши створені для життя вічного, вдалися до любови тимчасової і стали рабами обжирства, і насолод, і похоті очей. А звідти зпали в ад, нічого із земних благ зі собою не забравши. Ось це теперішнє життя, о друзі любі, — до родичів мучеників говорив, — спокушає вас, щоб ті ваші приятелі, що до вічного життя ідуть, назад повернулися неправедною вашою радою. До цього ви намовляєте, о батьки чесні, щоб сини ваші, які до небесного воїнства і до честі нетлінної і до приязні Царя вічного поспішають, назад повернулися вашими безумними риданнями. Воно вас, о цнотливих святих дружини, переконує, щоб ласкою вашою розбестили уми мученицькі і від доброго їх наміру відвернули, — смерть же їм замість життя і рабство замість свободи радите. Якщо-бо послухають вашої ради, то короткий час з вами поживуть разом, потім же вимушені будуть з вами розлучитися, розлучитися ж так, що ніяк инакше один з одним не зможете зустрітися, лише у вічних муках, де ж полум'я невірних душі підпалює, де ж змії пекельні богохульні уста з'їдають, і де ж гаспиди груди ідолопоклонників роздирають, і де ж гіркий плач, важке зітхання, безперестанне ридання в муках чути. Дайте-бо цим тих мук уникнути, і самих себе від них же звільнити постарайтеся. Пустіть знову поспішати до вінця, їм приготованого, не бійтеся, не і розлучаться з вами, але ідуть приготувати вам на небесах світлі оселі, в них же разом з ними і з дітьми вашими вічними благами втішатися будете. Якщо тут втішають вас кам'яні гарні будинки, наскільки більше буде зтішати вас краса небесних тих домів, де трапези золотом чистим блищать, де світлиці з каміння дорогого створені, маргаритами прикрашені, славою сіяють, де вертогради вічно цвітуть нев'янучими квітами, де поля родючі солодкими потоками шумлять, де завжди цілюще повітря, життєдайні вітри пахощами невимовними почуття овівають, і де день не смеркає, і світло незаходиме, і нескінченна радість, і нема там зітхань, ані плачу, ні скорботи, ані чогось негарного: чи для зору мерзотної шкарези, ані для нюху якого смороду, ані для слуху якого печального чи плачевного і страшного голосу. Але все гарним виглядає, все пахощами овівається, все веселим чується. Там співають безперестанно ангельські й архангельські лики, в один голос Безсмертного Царя славлячи. Чому-бо таке життя зневажається, тимчасове ж любим буває? Чи не через багатство? Але воно швидко гине. А ті, що хочуть вічно його собі мати, хай чують, що до них багатства їхні говорять: 'Так нас, — кажуть, — любите, що ми від вас ніколи б не відлучалися, за вами, вмираючими, іти не можемо, випередити ж вас, поки живете, можемо, але якщо ви накажете нам. якщо пошлете нас перед собою'. Лихвар-позикодавець і старанний землероб за зразок вам хай будуть. Один дає в позику людині золото, щоб подвійно від неї прийняти, инший же різні сіє в землю зерна, щоб змогти сторицею прийняти. Боржник-бо віддає позикодавцю своєму золото подвійно, земля ж сіячеві повертає зерно сторицею. Хіба Бог багатств ваших, якщо їх довірите Йому не віддасть вам, многократно подвоївши? Туди-бо і багатства ваші перед собою пошліть, і самі туди ж скоро прийти поспішіться. Яка-бо з цього тимчасового життя користь: навіть якщо хтось і сто літ проживе, але коли прийде останній день, чи не виглядає так, ніби всіх минулих років і всіх житейських насолод ніколи не було? Залишаються лише якісь сліди, ніби в подорожнього мандрівника, який один день серед нас перебував. Справді, безумно є не любити кращого того життя. Справді нерозумним є боятися згубити швидкоминуче життя, сприйняти ж те вічне, і з ним же насолоди, багатства, веселість так починаються, щоб не закінчитися ніколи, але безкінечно перебуватимуть навіки. Якщо ж хтось такого вічного життя не захоче полюбити, той і це тимчасове даремно губить. Падає ж у смерть вічну, і зв'язаний тримається в пеклі, де ж вогонь незгасимий, постійна скорбота, і нескінченні муки, і де ж люті живуть духи, їхніми ж плечами є голови зміїні. їх же очі вогненні стріли випускають. їх же зуби, ніби слонові, великі, кусають, наче хвости скорпіонові. їх же голоси, ніби голоси левів рикаючих. Лише їх бачення великий страх, лютий біль і найгіркішу смерть приносить. І хоч би можна було в тих страшилищах і муках померти, але що є лютіше: заради того живуть, щоб помирати безконечно. Заради того до кінця не стлівають, щоб без кінця мучитися. Заради того цілі, щоб зміїними укусами во віки з'їдатися. І з'їджені частини оновлюються знову, щоб знову їжею зміям отруйним і червам невсипущим бути. О друзі, о батьки, о дружини чесні святих! Чи не хочете цю святу двійцю у таку ввести смерть страшну і вічну від життя безконечного. Не тягніть в ридання від радости, не радьте в пітьму від світла. Не прикликайте в гіркі муки від солодкого спокою! О свята двійце, Маркелине і Марку! Не дайте себе зманити хитрому ворогові, що наносить вам таку спокусу через домашніх ваших. Не вкидайте себе в безкінечні муки, не віддавайтеся у руки бісівські. Не зваблюйтеся тимчасового життя любов'ю, видимого світу красотами і суєтними житейськими насолодами. Не будьте переможені просьбами батьківськими, риданнями жіночими, сльозами дитячими, ласкою родичів і приятелів, згадайте слова Господні: 'Вороги для чоловіка домашні його'. Бо ж не друзями є ті, що від Бога нас відлучають, але ворогами. І любов їхня до нас є не істинна, а оманлива, бо любов Божу і Небесне Царство для тих, хто Бога любить, приготовлене, забирають, і такого блага нас позбавляють. Не дайте-бо себе забрати з рук тої винагороди, для якої стільки трудилися. Справді-бо, ніби вже тримаєте в руках приготовані вам блага. Ось вже біля дверей стоїте небесної оселі. Ось вже вінці вам сплелися, і подвигоположник Христос чекає вінчати вас і прославити перед ангелами святими. Це прийшов вже кінець дороги вашої, не повертайтеся-бо назад, як жінка Лотова, щоб не стати стовпом бездушним, погубите-бо душі ваші. Не повертайтеся більшою любов'ю до батьків, і жінок, і дітей, щоб не були недостойними Христа, Який сказав: 'Хто любить батька чи матір, сина чи доньку більше від мене, не є мене достойний'. Не будьте настільки нерозумні, щоб те, що почали духом, скінчити плоттю. О, хай подасть мені Христос Бог мій перед вами за Його кров мою пролити, щоб ви на моє страждання дивилися і моя смерть щоб вам була зразком покладення душі за Господа вашого і мого'. Та й більше святий Себастіян говорив, коли раптом осяяло його зверху світло божественне, і просвітилося лице його вельми, як лице ангела, і забоялися невірні слави лиця його. Бачив же дехто сім ангелів, які в світлий одяг блаженного Себастіяна одягали, і якийсь вродливий юнак мир давав йому і говорив: 'Ти завжди зі Мною будеш'. Це ж відбувалося в домі протоскриніярія на ім'я Нікострат, у нього ж під сторожею були Маркелин і Марко. Жінка ж Нікостратова на ім'я Зоя шість років тому через сильну хворобу голос втратила, була німою, силу ж чути і розуміти неушкоджену мала. Вона сказане Себастіяном все чула і добре розуміла, і просвітлення лиця його бачила, впала в ноги його, рухами просила розрішення язика свого. Блаженний же сказав: 'Якщо я істинний Ісуса Христа раб, і істинним є все, що з уст моїх ця жінка чула, і цьому ж повірила, хай звелить-бо Господь мій відкритися устам її і язику звільнитися, як колись Захарії-пророку'. Те сказавши, зробив знамення хреста на устах жінки — і зразу вона заговорила, голосно кажучи: 'Блаженний єси ти, і благословенне слово уст твоїх, і блаженні, що увірували через тебе в Христа, Сина Бога живого. Я-бо бачила очима своїми ангела, що до тебе з небес зійшов, і Книгу відкриту перед очима твоїми тримав, з неї ж читанням було все твоє слово. Благословенні-бо, що вірять у все, що сказав ти, прокляті ж всі, що сумніваються хоч в єдиному слові з почутого. Бо ж ранкова зоря, що сходить, всю відганяє пітьму ночі, світло ж очам всім виводить. Так світло слів твоїх все скаламучення незнання і осліплення мого відігнало, і засіяв мені день ясний правовір'я, і відкрив шестилітній німоті уста мої на славослов'я Боже'. Таке чудо всі, що там були, бачивши, схилилися до віри в Христа. Бачачи ж таку Христову силу, Нікострат, муж Зої, також до ніг святого припав, прощення просячи, що наказом царевим Маркелина і Марка тримав у путах. І зняв з рук їхніх залізні кайдани, обняв коліна їхні і просив, щоб захотіли відійти вільно. Казав же: 'О який би я був щасливий, якщо би за ваше здоров'я зміг зв'язаний бути, щоб своїм за вас крови пролиттям омив би гріхи свої, і звільнився б від смерти вічної, отримав би життя те, яке нам Бог устами пана Себастіяна сповістити захотів'. ї коли просив святих, щоб ішли собі, сказали йому вони: 'Чаші страждання нашого тобі залишити не хочемо, багатий і щедрий є Христос Господь наш, всім, хто приходить до Нього і просить, подає, сильний є і тебе сподобити такої ж чести, якщо справді її бажаєш. Коли-бо, невіруючим, вам подарувалося світло пізнання істини, настільки більше нині, віруючим, усе, чого просите, дасться, бо божественна благостиня завжди готова є як дар подавати бажане, тим паче, якщо безсумнівно в те вірять. Віра ваша від навчання нині почалася, і в одну годину навчилися того, чого за цілий рік часу ледве хто навчитися зміг би. І ніщо вам, як же бачимо, не забороняє, якщо вірите в Господа нашого, бути готовим за нього померти: ні батьки, ні діти, ні багатство. Раптом те зневажте, що завжди любили, і шукайте, чого ніколи не знали. Невідомими поспішивши стежками, зразу до Христа прийдете, і бажанням вже в небесне увійдете, бо ні одної на землі втіхи не шукаєте. О, якої великої похвали діло! О який гідний наслідування добродійности образ! Ще ж водою хрещення до Христа не приєдналися, ще ж не бачили початків воїнствування, а вже за істинного Царя зброю візьмете і, воїнів Його з пут звільняючи, самі в'язнями Його стаєте. І за тих, що мали бути вбиті, самі на убієння вдатися не боїтеся'. Прийняли милість всі у серця свої і плакали, каючись через попереднє своє невідання і що хотіли воїнів Христових від доброго відвести подвигу. Говорив же Марко: 'Навчіться, о батьки любі, і ви, о жінки, і ви, друзі, навчіться мужньо проти ворога стояти, прийнявши щит віри, в ньому ж стріли лукавого розпечені погасити зможете. Хай повстають і лютують на нас диявольські слуги і, якими ж хочуть, муками тіла наші шматують. Тіло убити можуть, але душі, що за віру воює, не зможуть перемогти. За вбивання і терзання тіла не дбаємо, славнішими-бо роблять воїнів рани, за царя прийняті. Лютує на нас диявол гнівом ката, бо самі нині ж, коли таку виявляєте ревність до Христа, Бога нашого, бо вірите в Нього, і померти за нього готові, і, від чого инших спершу відвернути хотіли, нині самі того бажаєте, знайте, що прийняли вже прощення, і перемогу над невидимим ворогом отримали. Вміє Христос, Господь наш, виводити світло з пітьми і з відкинутих посуд вибраний робити. Так зробив із Савла Павла, із апостати' Апостола, із гонителя Учителя. Ось і сьогодні вибрав Собі з народу Церкву, з невірних — вірних рабів, і зробив вас Собі з ворогів друзями. Через ваше ж навернення все бісівське збіговисько, що є всі синами пітьми, плаче, і ридає. Всі ж лики святих ангелів небесних, що є синами Світла, радіють і веселяться через ваше просвітлення. Хай приступить кожний з вас і своє ім'я написане мені хай подасть. Перед прийняттям хрещення піст нехай перейде. Постіть-бо до вечора, і коли матеріяльне світло зайде, нематеріяльне вам у хрещені засіяє. Сповнилися ж всі радости, і кожен з них готував себе до святого хрещення. Коли це відбувалося, прийшов Клавдій Коментарисій до Нікостратового дому і покликав Нікострата до єпарха, кажучи: 'Розгнівався єпарх, коли довідався, що всіх в'язнів у домі зібрав ти, і звелів прикликати тебе, побачить-бо, як йому відповідатимеш'. Коли прийшов Нікострат до єпарха і про в'язнів його спитали, відповів: 'Наказом твоєї високости прийняв стерегти в дім свій двох християн, Маркелина і Марка. До них же, щоб більший страх зробити, приєднав инших в'язнів, тяжко закованих і міцно зв'язаних, щоб, на них дивлячись, і собі таких страждань чекали, і може, так вашому наказу підкоряться'. Єпарх же похвалив його за те і відпустив його, сказавши: 'Великий дар від батьків їхніх приймеш, якщо до однодумства з нами навернеш, цілими і здоровими відпущені будуть'. Коли повертався Нікостратій з Клавдієм додому, почав розповідати йому про святого Себастіяна, що друг цей царя християнином є і в божественому ученні досвідчений. І як християнські серця у своїй вірі утверджує і показує, що теперішнє життя тимчасове і скороминуче, инше ж, після смерти, краще і вічне обіцяє. Розповідав, як просвітилося лице його світлом небесним, і зцілив жінку від шестилітньої німоти, дав їй говорити виразно. Це від Нікострата чуючи, Клавдій сказав: 'Сини мої обоє малі, дуже хворі, один має водянку, а другий по цілому тілі рани. Попрошу його, щоб зцілив синів моїх, не маю сумніву-бо: якщо зміг розрішити німоту жінки твоєї, зможе і моїх дітей зцілити'. Те сказавши, пішов у дім свій поспіхом і, обох дітей на руки взявши, в Нікостратовий дім прийшов. І, впавши перед ногами святих Божих Себастіяна і Полікарпа, сказав: 'Без всілякого сумніву вірую всім серцем, що Христос, якого ви пошановуєте, є Бог істинний. Приніс же сюди двох цих своїх хворих дітей, щоб через вас спасти від смерти'. Сказали ж йому божественні мужі: 'Всі сьогодні, якщо якусь мають хворобу, приймуть зцілення у той самий момент, в який у святу увійдуть купіль'. Клавдій же возвав, що в Христа вірує і християнином бути хоче. Тим часом готувалися до купелі святої, й ім'я кожного писали і подавали пресвітерові. Швидше за всіх дав ім'я своє Транквилин, батько Маркелина і Марка, після нього шість друзів його: Арістон, Крискентіян, Євтихіян, Урван, Віталій, Юст. Після цих Нікострат з братом своїм Касторієм і Клавдій Коментарисій. Після нього два сини його — Симфоріян і Фелікс. Тоді Маркія, мати Маркелинова і Маркова, і Симфороса, жінка Клавдія, і Зоя Нікостратова. Після цих весь дім Нікостратів обох статей до тридцяти і трьох душ. На кінець всі, що з пут приведені, числом шістнадцять, — і було всіх, що до хрещення приготувалися, шістдесят і чотири, і хрестив їх Полікарп святий. Приймав же їх від купелі святий Себастіян, а жінок приймали Беатрікс і Лукина. Швидше від всіх діти Клавдієві у купіль введені були, і зразу зцілилися від недуг своїх, що ані сліду, що були на тілі виразки, не було. Після них Транквилин був приведений, не лише-бо старечою неміччю, але і подагрою, і хірагрою — хворобами охоплений був настільки, що ледве на руках инших переносився. І коли стягали до хрещення з нього одяг, боліло сильно. Спитав же його святий Полікарп: 'Чи віруєш без сумніву, що єдинородний син Божий Господь наш Ісус Христос має силу здоров'я тобі подати і гріхи відпустити?' Транквилин же відповідав: 'Вірую, що Христос, Син Божий і Бог все може, проте я від благости Його шукаю цього лише одного, щоб гріхи мені відпустив, а про тілесну хворобу не турбуюся'. Всі ж, що навколо стояли, заплакали від радости, молили Господа, щоб явив плід віри його. Коли почалося ж хрещення, спитаний був: 'Чи віруєш в Отця, і Сина, і Святого Духа?' І коли відповів 'Вірую', — зразу, ще слово те було в устах його, звільнилися йому з пут болю руки і ноги, і зміцніли його ступні і гомілки, і вся неміч старости відступила від нього, відновилася ж, як орлина, юність його, і возвав, кажучи: 'Ти є Бог єдиний істинний, Якого ж окаянний цей світ не знає'. Після нього всі инші хрестилися по одному. І шістнадцять днів минуло від даного Маркелинові і Маркові часу, хвалили Бога псалмами і піснями, удень і вночі, утверджуючись і готуючись до подвигу мученицького за Ім'я Христове. Коли минуло ж тридцять днів, Агрестій Хроматій, Римського граду єпарх, прикликавши до себе Транквилина, батька Маркелинового і Маркового, спитав про синів його, чи вмовилися відступити від християнства? Транквилин же відповідав: 'За благодіяння твоє не дякувати не може жодне слово уст моїх, бо якби ти виданий на синів моїх вирок смертний лагідністю своєю не затримав і не послабив на стільки днів, то я і синів позбувся б, і мене сини за батька не мали б. Радіють зі мною всі родичі і любі приятелі, і твоя світлість, як же думаю, що мертвим життя дарувалося, сумним веселість, печальним безпечальність повернулася'. Тоді єпарх, думаючи, що сини його хочуть богам їхнім поклонитися, сказав: 'Прийдіть-бо в останній день, і потрібне богам кадило сини твої хай покладуть'. Чувши ж те, Транквилин казав: 'Світліший мужу, якби ти моє і синів моїх випробування поклав на праведному мірилі розсудження, пізнати би зміг, яка є сила в імені 'християнин'. Єпарх сказав: 'Чи ти біснуєшся, Транквилине?' Транквилин відповів: 'Дотепер біснувався тілом і душею, але як же увірував в Христа, зразу душі і тілу своєму прийняв здоров'я'. Єпарх сказав: 'Це, як же бачу, на те послабив і час дав синам твоїм, щоб не лише їх ти від помилки не відвернув, але більше — вони тебе до своїх обернули помилок'. Транквилин відповідав: 'Прошу твою світлість, те саме слово 'помилка' роз'яснити позволь і побачиш, чи діла тим словом 'помилка' називати випадає'. Єпарх каже: 'Ти скажи краще, котрим ділам слово 'помилка' пасує'. Транквилин відповідав: 'Першою помилкою є путь життя залишити і путтю смерти ходити'. Єпарх каже: 'І яка то є путь смерти?' Транквилин відповідав: 'Чи не здається тобі, що путь смерти — це давати божественне ім'я людям смертним і зображанням їхнім у дереві і камені поклонятися?' Єпарх каже: 'Чи не є богами ті, що ми їм поклоняємося?' Транквилин відповідав: 'Справді не годиться мати в богах тих, про яких же в загальних книгах читається, що зле народжені є, яких неправедних, і лютих, і беззаконних мають батьків і як самі непреподобно і неправедно, і в багатьох неправдах жили, і як окаянно померли? Хіба ж раніше, ще коли Крон над критянами царював і їв плоть синів своїх, перед тим часом хіба не був Бог на небесах? Чи Крит мав свого царя, небеса ж не мали Бога? Надто справді помиляються ті, які вважають, що Дій, син його, володіє громами і метає блискавки, будучи чоловіком, — ним же злість і тілесна похіть володіли. Кого він не гонив, якщо і батька свого не пощадив? Чи якими сквернами не осквернився, якщо єдиноутробну сестру свою взяв собі за жінку? У всі дні на торжищах, на площах, і в домах, і на кожному місці, розповідається в книгах, нечиста Іра марнославилася тим, що Дієві і сестрою, і жінкою була. Викрадення ж Ганимеда, найгарнішого хлопця, і найбільш нечисте діло хіба утаїться і від самих Дієвих прихильників? Чи не віруєш-бо, світліший мужу, що помиляєшся, шануючи богів, сповнених таких злодіянь, за яких людей закони римські різноманітним віддають покаранням і смертям, — це ти шануєш. І, залишивши Всесильного, на Небесах царствуючого Бога, кажеш каменю: 'Бог ти мій є'. І дереву: 'Допоможи мені'. Сказав єпарх: 'Відколи ж почали богів поганити і від поклоніння їм відвертатися, через багато бід Римське царство страждає'. Транквилин говорить: 'Чи не так є, що 10 книг Ливія прочитавши, знайдеш те, що воїнства римського, яке бісам жертви приносить, в один день впало більше сорок і двох тисяч. Ані це не є для тебе таємницею, що френки і саму капітолію взяли, і над всією римською силою позбиткувалися. Великий голод, невимовну неволю, різні вбивства Римський град перетерпів до того часу, поки аж не почали люди істинного пізнавати Бога. Нині ж, коли невидимий і істинний Бог від віруючих в Нього почав шануватися, царство Римське живе безтурботно і щасливо, Бог-бо задля вибраних Своїх огородив його миром. Проте доброго Бога ви не пізнали, творінню зараховуєте всі добрі діла, які бувають від Творця'. Так вони розмовляли між собою, почалося слово про Христа Господа, і сказав Транквилин, як Син Божий і заради чого зійшов на землю, не полишивши небесного, в плоть одягнувся, щоб спасти душу людську від загибелі. І все, що сам Транквилин від святих Себастіяна і Полікарпа довідався, більше ж від благодаті Господньої, яка нарозумила вірного чоловіка, навчився, те єпархові виклав — сам Господь подавав йому в уста премудрість, якій ж не зміг протистояти ані відповідати протилежне їй. Сповістив же і те, що довгий час подагрою і хирагрою і всіма частинами тіла хворів і несподівано був оздоровлений Христовою благодаттю у той самий час, коли істинним серцем повірив у Нього. Було ж так, що й єпарх терпів біль подагри сильний віддавна, і звелів тоді воїнам взяти Транквилина і відвести, ніби хотів у наступний день більший допит йому вчинити. Уночі ж послав, таємно прикликав його до себе і, подавши йому якийсь дар, просив його, щоб сказав йому лікування те, яким зцілився. Транквилин же сказав: 'Хай знає твоя чесність, що Бог наш гнівається дуже на тих, хто хоче продавати або купувати благодать Його. Якщо-бо хочеш від хвороби своєї зцілений бути, віруй в Христа, Сина Божого, і будеш зцілений, як же і мене бачиш зціленого, мене-бо ледве носили, і одинадцять років у всіх жилах і суглобах невимовним болем зв'язаний був, і руками инших їжа до уст моїх приносилася, а коли в Христа Бога повірив, зразу зцілення отримав, і є цілий і здоровий благодаттю істинного Спаса мого'. Єпарх же сказав: 'Прошу тебе, приведи до мене того, хто випросив здоров'я для тебе, щоб коли і мені зможе подати зцілення, то і я християнином буду'. Зразу-бо Транквилин пішов, прикликав святого Полікарпа, тоді і святий Себастіян прикликаний був, і навчив Аґрестія Хроматія, єпарха, і сина його Тивуркія святої в Христа Господа віри. І ідолів, що були в домі його більше двохсот, повалили: дерев'яних попалили, кам'яних розбили, золотих і срібних, розтявши, бідним роздали. Коли розбивалися і роздроблювалися ідоли, явився єпархові юнак пресвітлий, що казав: 'Господь наш Ісус Христос, в Якого ти повірив, послав мене до тебе, щоб всіх частин тіла свого прийняв здоров'я'. І зразу зі словом став здоровий Хроматій і, вставши, скоро хотів припасти до ніг того, що явився, і цілувати ноги його. Але той сказав до нього: 'Вважай, щоб не торкнувся мене, бо не є хрещенням ти святим омитий від ідольського смороду'. Те сказав і невидимим став. Тоді Хроматій зі сином своїм Тивуртієм, припавши до ніг святих, велегласно возвали: 'Єдиний є істинний Бог, Господь Ісус Христос, Всесильного Бога Єдинородний Син, Його ж проповідуєте ви, о добрі вчителі'. Святі ж радили Хроматієві, щоб склав сан єпарха з причини хвороби, аби не чинити йому судів, на яких християн випробовують, — судити ж і мучити він мусив, ані ж не бувати йому на позорищах нечестивих, але упразнитися на навчання духовної премудрости. І зробив те він швидко. Коли ж до хрещення Хроматій ішов, питали його: 'Чи віруєш в єдиного Бога?' Казав: 'Вірую'. 'Чи відрікаєшся ідолів?' Казав: 'Відрікаюся'. І знову спитав єрей: 'Чи відрікаєшся всіх гріхів своїх?' Тоді сказав до єрея: 'Про це спочатку треба було спитати мене: не вберуся знову в одяг мій ані святого хрещення не прийму, поки спершу гріхів своїх не відречуся: примирюся з тим, з ким маю ворожнечу, і тим же, на кого гніваюся, виявлю любов, а якщо на мене гнів мають, у тих попрошу прощення, боржникам моїм всі борги залишу, якщо ж що насильно в кого взяв, тому поверну подвійно. По смерті жінки своєї двох мав наложниць, тих віддам заміж з дарами шлюбними. Звільню рабів і рабинь, і всі діла свої щодо сану і щодо дому влаштую по Бозі, і тоді сміливо скажу 'відрікаюся всіх гріхів своїх' і прийму хрещення святе'. Приємні були святим ті слова його, і відклалося хрещення до часу, поки він все, що обіцяв, не здійснив ділом. Після того Агресій Хроматій зі сином Тивуртієм охрестився в Ім'я Отця, і Сина, і Святого Духа, і зі всім домом своїм, що було до тисячі і чотирьохсот осіб новопросвітлених обох статей. У той час велике насунолося на християн гоніння, що ані їжі купити, ані води зачерпнути не можна було, бо радою нечестивих всюди на торжищах, на роздоріжжях, при колодязях, і джерелах, і потоках були поставлені ідоли малі і сторожа пильна, щоб кожен, хто приходить чогось їстівного купити чи води зачерпнути, спершу поклонився ідолу, що там стояв. Це ж замислив нечестивий, щоб зручніше християн впізнавати і брати на муки. Те бачивши, вірні були в печалі, бо не можна було нізвідки добути їжі і пиття без ідолопоклонства. Його ж уникаючи, воліли голод і спрагу терпіти, аніж ідолам поклонятися. Тоді Хроматій звелів усім вірним, що в цілому Римі були, з дому свого таємно брати їжу і пиття, багатий-бо був вельми. І збиралися в дім його вірні на славослов'я Боже. Був же тоді єпископом Риму блаженний Гай, родом далмата, родич Диоклитіяна, він відправляв Літургію в домі Хроматієвому і Божественних Таїнств причасниками робив нових людей Христових. Через справжнє гоніння сильне треба було Хроматієві вийти з Риму до свого маєтку, їх же в Кампанії багато мав, — боявся-бо, щоб не стало відомо в Римі про його в Христа віру, — там зможе прожити без печалі і вільно триматися святої віри. Наказав же християнам, щоб всі, хто хоче уникнути гоніння і без печалі прожити, з ним ішли до його маєтку, обіцяючи всім достатньо там їжі. Треба було, щоб з Хроматієм і з християнами, що з ним, пішов хтось один з двох: чи святий Себастіян, чи святий Полікарп для втішання і утвердження вірних. І була суперечка благочесна між обома святими: кожен-бо з них в Римі залишитися хотів заради отримання вінця мученицького. Коли вони сперечалися, святіший папа Гай сказав: 'Якщо обидвоє, бажаючи померти за Христа, віддастеся в руки катам, то людей Христових позбавите втіхи духовної. Через що, здається мені, що треба тобі, брате Полікарпе, маючи сан священичий і блаженної премудрости сповнений доволі, піти разом з паном Хроматієм вірних ученням втішати, тих, хто в сумніві, зміцнювати, і Божественними їх Таїнствами скріплювати'. Те чувши, святий Полікарп підкорився папському наказу і виявив бажання іти з паном Хроматієм і з иншими багатьма християнами з Риму. У день-бо недільний папа, здійснивши святу Літургію, сказав до вірних: 'Господь наш Ісус Христос, знаючи неміч природи нашої, два шляхи віруючим до Себе показав: один — мучеництва, а другий — ісповідництва. Хто шляхом мученицьким іти не може, той ісповідницьким хай прямує. І якщо хто хоче, хай іде з духовними нашими дітьми Хроматієм і Тивургієм, а якщо хоче з нами тут залишитися, хай залишиться. Не розлучить же тих жодна місця відстань, хто благодаттю Христовою є поєднаний. Я, хоч і не побачу вас тілесними очима, але для внутрішніх очей моїх завжди присутні будете'. Коли це папа сказав, возвав Тивуртій: 'Прошу тебе, отче, щоб не відходив я звідси, дуже-бо хочу за Бога мого, якщо б можливо це було, і тисячу разів убитим бути, щоб отримати від Нього життя вічне і невід'ємне'. Папа ж, радіючи за віру його і за таку до Бога ревність, просльозився, і просив Бога, щоб всі, що залишаються з ним, подвигом добрим змогли подвизатися і мученицького торжества удостоїлися. Залишилися-бо зі святішим папою Маркелин і Марко, і батько їхній Транквилин, і святий Себастіян, і юнак, гарний тілом, гарніший же душею, святий Тивуртій. Також і Нікострат Протоскрипіяріи з братом своїм Касторієм і жінкою Зоєю, і Клавдій з братом своїм Вікторином і з сином Симфоріяном, що від водянки зцілений був. Ці лише залишилися в Римі, инші ж всі йшли з Хроматієм і Полікарпом. Після їхнього ж відходу святіший Папа Маркелина і Марка в диякони поставив, Транквилина ж, батька їхнього, пресвітером освятив, а святого Себастіяна, що воїнське носив, захисником церковним зробив. Але тому що не мали такого таємного місця, де б могли божественні відправляти служби, через те перебували у Кастула, одного сановника царського при палаті. Через те вибрали собі там перебування, що і Кастул з домашніми християнином потаємним був і тому, що виданий про ідолопоклоніння закон, що всюди діяв, не поширювався на тих, хто живе в палатах царських: хто ж бо подумати міг, щоби віра християнська могла царських торкнутися палат. Через те святі безпечно могли у Кастула з божественними утаїтися службами. Перебуваючи-бо там, день і ніч в молитвах, і сльозах, і постах терпіли, і просили Бога, щоб сподобив їх вінця мученицького. Приходили ж до них таємно чоловіки і жінки, які бачили отримані від них зцілення, бо молитвами їхніми хворим здоров'я, сліпим прозріння подавалося, і духи нечисті з людей виганялися, через те багато з них святу віру таємно прийняли. Якось Тивуртій святий, шляхом ішовши, знайшов чоловіка, що впав з висоти дому свого і розбився, і плакали над ним батьки і домашні. Його молитвою своєю цілим і здоровим зробив, і зразу чоловік той зі всім домом у Христа увірував і хрещення прийняв. Підійшов же час страждання святих. І спочатку блаженна Зоя, жінка Нікостратова, на подвиг страдницький вийшла. Коли молилася-бо вона при гробі святого апостола Петра, взята була наглядачами поганськими і на суд приведена, і змушували її принести кадило ідолу Арієвому, — не підкорилася, через те в темницю похмуру вкинута була і шість днів голодом була морена. Після цього виведена і за волосся над смердючим димом великим, з гноївки зробленим, повішена, Богу дух передала, тіло ж її в Тивер-ріку вкинули. Явилася ж свята у видінні Себастіяну святому і про кінець свій сповістила йому. Він же, коли сказав це Транквилину, возвав Транквилин: 'Ось жінки нас до вінця випереджають, нащо-бо ми живемо?' І пішов на те ж місце до гробу апостольського і там камінням від нечестивих убитий був і вкинутий у Тивер. Нікострат же і Касторій з Клавдієм, і з Вікторином, і Симфоріяном, коли по березі Тиверійському тіла святих шукали, взяті були і до єпарха градського Фавіяна приведені. їх же єпарх десять днів то ласками, то погрозами, то муками до жертви змушував і, нічого не досягнувши, в морі потопити звелів, нав'язавши їм каміння велике на шиї. А святого юнака Тивуртія один псевдохристиянин на ім'я Торкват, вовк в одежі вівці, нечестивим таємно показав. І, взявши його, до того ж єпарха Фавіяна на суд привів, зв'язаного разом зі собою. Торкват-бо зразу на суді обман свій сповістив, що виглядом лише християнином був, всередині ж був нечестя сповнений. І був свідком і викравачем Тивуртієвим, як той богів римських бісами називав. А Тивуртій святий істинним і мужнім ісповідником імени Ісуса Христа був. І сказав до нього суддя: 'Не роби великого сорому чесному роду своєму, славного отця ти син, вибрав же таке шкарадне і мерзенне життя християнське, за яким ідуть безчестя, і муки, і смерть, і безслав'я'. Відповів Тивуртій святий: 'О премудрий муже, о судде римський! Тому що блудницю Венеру, і кровозмішувача Дія, і брехливого Єрмія, і Кронадітопоїдача не хочу шанувати і за богів мати, через те кажеш, що я безчестя роду своєму роблю. Я ж кажу, що примножив роду честь, шануючи одного, істинного, на Небесах царствуючого Бога, і Йому поклоняюся, і рабом Його називаюся. Погрожуєте ж муками, але хіба страшно нам, християнам, за Бога нашого страждати? Або мечем — але з темниці тілесної звільнимося і небесну свободу отримаємо, або вогнем, — але ми більший вогонь похоті в тілі нашому погасили, — чи цього боїмося? Або вигнанням, — але всюди є Бог наш, і там, де є ми з Богом, там місце наше'. Тоді Фавіян звелів багато принести розжареного вугілля і на ньому святого босими поставити ногами, і казав йому: 'Або кадило на це вугілля богам поклади, або босий на нього зійди'. Святий же Тивуртій хресним загородився знаменням, зійшов босими ногами на розжарене вугілля і ходив, топтав, ніби по м'яких червоних квітах, говорив же до судді: 'Залиши невір'я своє і подивися, яким істинним є Бог мій, що наказує стихіям і всім творінням. Ти ж, якщо можеш, в ім'я Дія свого вклади руку свою у воду киплячу — чи не матимеш шкоди? Ось я в Ім'я Господа мого Ісуса Христа по цьому вогню, ніби по орошених квітах, ходжу, як же бачиш, бо Творцеві нашому всіляке творіння підкоряється'. Сказав суддя: 'Хто не знає, якої хитрости чарівної Христос ваш навчив вас?' Святий сказав: 'Замовкни, окаянний, і не пробуй такого великого і страшного Імени устами твоїми отруйними богохульно згадувати. Не чини вухам моїм цього згіршення, щоб не чув я тебе, що лаєш Ім'я Господа мого'. Розгнівався-бо Флавіян — засудив його на смерть. І ведений був на шлях Лавіканський, що за три поприща від граду, і там молився до Бога, тоді посічений був, і на тому ж місці якийсь християнин його поховав. 1 там велика благодать Господня людям явилася молитвами посіченого і похованого Тивуртія святого. Після цього той же Торкват, що був зовні християнином, сповістив нечестивим про Кастула, і Маркелина, і Марка. Кастул-бо святий після трикратного випробовування і трикратного повішання і катування в рів вкинений був і, живий землею засипаний, помер. Маркелина ж і Марка Фавіян, на одному пні поставивши, цвяхами залізними ноги їхні прибив, і сказав їм: 'Доти так стояти будете, поки богам належне не вчините поклоніння'. Вони ж обоє, до одного дерева прибиті, співали, кажучи: 'Як то добре, як то гарно жити братам разом'. І стояли так день і ніч, співали і молилися. Зранку ж списами в ребра на тому ж місці заколені були і катуванню кінець прийняли. Коли здійснилося тих святих страждання, врешті і Себастіян святий знайшовся, і сповістив про нього єпарх Цареві Диоклитіяну. Прикликавши його до себе, Диоклитіян казав: 'Я тебе серед перших у палатах своїх завжди мав, ти ж проти здоров'я мого замислив, і мені, і богам моїм ворогом став, і дотепер ту злість свою таїв' . Святий Себастіян говорив: 'Я за здоров'я твоє завжди Христа молив, за мир же царства Римського просив і поклонявся цареві небесному: неправедним-бо бачив поклонятися камінню і від нього допомоги чекати — це-бо очевидячки винахід безумних'. Тоді розгнівався Диоклитіян, звелів його вивести за град і посеред якогось поля нагого до дерева прив'язати і стрілами застріляти. Поставлено-бо його так було, як ціль для стрільби, багато воїнів стріляли в чисте його тіло. І обходили його ге звідси, то звідти — наповнили все тіло стрілами. І думали вже, що він помер, відійшли, залишивши його так прив'язаним і стрілами припнутим. Жінка ж святого мученика Кастула на ім'я Ірина прийшла вночі, щоб взяти і поховати тіло Себастіяна святого, і знайшла його живим, і занесла в дім свій — за кілька ж днів зцілився від ран і цілим тілом був здоровий. Зійшлися ж до нього потаємно християни, просили його, щоб пішов з Риму, як же і багато християн зробило, щоби знову не потрапити в руки нечестивих. Він же, сотворивши молитву, пішов і став на сходах Єліогавалових. І тут поряд ішли царі, їх же побачивши, святий покликав: 'Жерці богів ваших, о царі, нечестивими волхвуваннями своїми бентежать вас, даючи вам неправдиві про християн перекази, ніби вони проти Римської держави. Але знайте, що християни приносять вам багато користи, бо їх молитвами град цей до кращого іде, не перестають-бо молитися за царювання ваше і за здоров'я всього римського воїнства'. Та й тому подібне святий говорив, поглянув на нього Диоклитіян і сказав: 'Це ти, Себастіяне, якого ж ми недавно стрілами звеліли убити?' Відповів святий: 'На цей раз мене Господь мій Ісус Христос воскресити благоволив, щоб я прийшов до вас і перед всіма людьми був свідком вашої неправди, бо неправедним судом гоніння на Христових почали'. Тоді звелів його Диоклитіян взяти і вести на іподром. Там святий страстотерпець, велегласно Христа прославляючи, ідолам ж і блуду докоряючи, палицями забитий був до смерти, і прийшов в голосі радости до подвигоположника Христа прийняти вінець перемоги за добрий свій подвиг. Святе ж його тіло нечестивий у болотяний рів глибокий вкинув уночі, щоб не дізналися вірні і не взяли його. Явився ж святий у видінні жінці благочестивій Лукині і сказав їй: 'До болотяного рову, що поблизу цирку, дійди і знайдеш там тіло моє, що на цвяху висить. Коли візьмеш, неси його в катакомби і поховай при вході до печери, при слідах апостольських. І зразу та блаженна жінка, взявши рабів своїх, пішла опівночі до названого рову і, взявши благоговійно мученицьке тіло, поховала його чесно на наказаному їй місці, хвалячи Христа Бога нашого, Йому ж слава навіки. Амінь. У той самий день пам'ять Преподобного отця нашого Флорея, єпископа Амійського. І преподобного Михаїла Сигела. І святого отця нашого Модеста, архиєпископа Єрусалимського.  Місяця грудня в 19-ий день Страждання святого мученика Боніфатія  Була в Римі одна жінка вельможна на ім'я Аглаїда, донька батька славного на ім'я Акакій, що був раніше антипатом того ж града Риму. Вона була молода літами, гарна з лиця, багата через ті великі маєтки, що по батьках залишилися, і вільне від чоловіка законного мала життя. Провадила в любодіянні і гріхах дні свої, природною немічної плоті пристрастю переможена. Мала ж у себе раба вірного, що наглядав за домом і за цілим маєтком її, на ім'я Боніфатій, юного і гарного на вигляд. З ним плотську свою здійснювала похіть, жила нечисто, не соромлячись. Це кажеться тому, що незабаром возвіститься їхня блаженна і чудесна переміна. Хай же хваленим святим Божим і гріхи їхні попередні не замовчуються, щоб явилося: не всі з юности були добрі і праведні, але, і розтлінну (иншим подібну) природу маючи, покаянням істинним і доброю зміною, великими доброчинствами і славними святинею, як же бачимо, ставали, щоб і ми решта не впадали у відчай через гріхи свої, але до швидкого пробудилися воскресіння, знаючи, що можна після гріхів святими стати, з Божою допомогою, якщо лише самі захочемо. І справді гарна є та повість і серце розвеселяє: в ній же славиться, що безнадійний грішник святим, ще ж і мучеником, буває, як же цей Боніфатій, що спершу в нечистоті валявся і п'яницею був, потім же Імени Господнього ісповідником, і доблести подвижником, і страждальцем славним виявився. У час же любопристрасного свого життя ще й гріха рабом був, проте мав і добрі риси деякі, достойні похвали: до бідних був милостивий, до подорожніх прихильний, до тих, хто потерпав у бідах, співчутливий. Одних милостиво обдаровував, иншим же люб'язно давав спочинок, а тим співчутливо допомагав. Мав же завжди в голові своїй бажання виправити колись життя своє — і про це часто перед Богом зітхав, щоб звільнитися з диявольських сітей і бути паном над похотями своїми і пристрастями. Не зневажив же Господь творіння Свого і не залишив такого почасти добродійного чоловіка у злих грузнути похотях, не допустив більше, щоб милосердні його діла нечистими бруднилися гріхами, але благоволив і влаштував йому, що погані справи омив пролиттям власної своєї крови і її багрянцем, ніби царською багряницею, прикрасив його душу — і вінцем мученицьким увінчаний був. Як же трапилося, почуймо. У той час ще було гоніння на християн, і глибока та ідольська пітьма весь Схід облягла, і багато вірних за Христа було мучено і вбито. Прийшла ж пані його Аглаїді спасенна думка, і якесь сильне і нездоланне бажання серця їй прийшло, щоб мати в домі своєму мученицькі мощі. І тому, що не мислила нікого зі слуг собі вірнішого і до допомоги в тому сумліннішого, ніж Боніфатій, його прикликала, сповіщаючи йому своє бажання, і, взявши його осібно, казала: 'Знай, брате, якими осквернилися гріхами, але не турбуємося про майбутнє, як маємо стати перед Страшним Божим Судом і тяжкі за ділами прийняти муки. Чула ж я від одного мужа благочестивого, що якщо хтось має в себе мощі тих, хто постраждав за Христа, і шанує їх, як може, той велику до спасіння допомогу знаходить, і в домі його гріх не примножується, ще й винагороди вічної сподобиться, того ж, що і святі мученики, насититься блаженства. Багато ж і нині, як кажуть, в добрі за Христа подвиги входять і, тіла свої на рани віддавши, мученицький вінець приймають. Ти-бо послужи мені в цьому, настане-бо час. коли виявиш, яку любов насправді до мене маєш. Іди швидко в ті краї, де ж про гоніння і муки християн чути, і постарайся принести мені когось зі святих мучеників мощі, щоб чесно в себе ми поклали і церкву йому збудували, і будемо його мати завжди собі за охоронця і захисника і перед Богом завжди заступника'. Коли вона це сказала, Боніфатій з радістю взявся за наказане йому діло і готовий був у таку дорогу. Дала ж йому пані багато золота, бо неможливо було нікому тіл мученицьких инакше взяти, якщо не дарами і великим золотом: нечестиві кати, бачивши велику християн до мученицьких мощів любов і ревність, не давали їх задармо, але продавали за ціну велику і з того великі стягали собі достатки. Багато-бо золота Боніфатій від господині взяв: і на викуплення мученицьких мощів, і на подання бідним милостині. Приготував же і різні пахощі, і плащаниці, і все, що до чесного святих тіл огортання належить. Взяв же і рабів немало господині своєї, а своїх приятелів, і коней, і вже рушив в дорогу. Виходячи з дому, сказав господині своїй, сміючись: 'Що буде, пані, коли не зможу знайти десь якогось мученика? І якщо моє тіло, за Христа замучене, до тебе принесуть, чи приймеш його в честі?' Вона ж, засміявшись, п'яницею і грішником його назвавши, наказувати йому почала, кажучи: 'Не на глум нині час, брате, але на благоговіння. Належить тобі дуже берегти себе в дорозі від всілякого безчинства і глуму, чесно і благочинно все почати і в покорі подорожувати, і в повстримності. Знай-бо, кому послужити маєш, — мощам святих; їх же не лише торкнутися, але й поглянути на них не є ми достойні. Іди в мирі, Бог же, що образ раба прийняв і пролив за нас кров Свою, хай пошле ангела Свого з тобою, не пам'ятаючи гріхів наших, і хай скерує похід твій і повернення добре і щасливе'. Боніфатій же, настанову господині своєї в серці своєму склавши, пішов у дорогу, прославляючи подумки те, чого мав торкатися, осквернені маючи гріхами руки. Жалів про раніше вчинені нечистоти, і почав постити, і не їсти м'яса, ані не пити вина, молився ж старанно і часто, прийшов у страх Божий, бо страх Божий батьком є уважности, а уважність — мати внутрішнього спокою. Той же породжує совість, яка робить таке, що душа, ніби ж у якійсь воді чистій і несколоченій, свою бачить некрасу — і так народжуються початки і коріння покаяння. Ось Боніфатій насаджував у собі покаянне коріння, почавши з Божого страху і від уважности до себе, і розглядання своєї совісти. І ясно проявилося в ньому бажання досконалого життя від посту його, і повстримности, і молитов безперестанних. Коли ж досягнув країв Азійських, в преславніший, що в Килії, град Тарс увійшов: у ньому ж тоді в царство Диоклитіянове і Максиміянове мучені були святі. Залишивши рабів з кіньми в гостинниці, звелів їм від труду відпочити, сам же зразу, ані пороху з дороги не обтрусивши, пішов побачити тих, що чув, мучених. Прийшовши на майдан, бачив велику кількість людей зібраних, що дивилися на катування. Бачив же і святих, яких всіляко мучили, їм же одне, для всіх однакове звинувачення висувалося — християнська віра і благочестиве життя. Не однакові ж накладалися муки: один-бо висів стрімголов, знизу ж запалений був під ним вогонь; инший натягнений на чотири сторони і до чотирьох стовпів прив'язаний. Инший пилою розпиляний лежав, иншого ж руки катів і гостра зброя розшматовували. Одному очі виколювали, а иншому відтинали частини тіла. Иншого на кіл настромили — і від землі піднятий стояв, і проходив кіл до шиї. Иншому ж кості ламали і дробили. А по инших видно було, що мають руки і ноги відсічені — як клуби по землі валялися. І у всіх же було єдине терпіння мужнє, і видно на лицях їхніх було веселість духовну, бо, Божою зміцнені благодаттю, перетерпіли нестерпне для природи людської. Те бачивши і належно роздивившись, то мученицькій дивуючись мужності, то собі того ж вінця бажаючи, блаженний Боніфатій увесь божественної сповнився ревности і, ставши посеред позорища і всім явивши себе, мучеників, їх же було двадцять, по одному обняв. Тоді, щоб усі чули, велегласно сказав: 'Великий є Бог християнський, великий є, допомагаючи рабам Своїм і в таких їх зміцнюючи муках'. Те сказавши, знову прих' лявся до мучеників, з великою любов'ю цілуючи їхні ноги. А тих, що не мали ніг, ті частини тіла, що залишилися, до грудей тулив, блаженними їх називаючи, бо, коротко та мужньо перетерпівши, зразу отримають вічну відраду, і спокій, і радість безконечну. За себе молився, щоб бути їм товаришем у тому ж подвизі і причасником вінців, що їх мають від подвигоположника Христа отримати. Звернув же весь народ на нього очі свої, і найбільше суддя, що сидів на судищі і мучив святих страстотерпців. Він бачив чоловіка подорожнього і незнайомого, питався, хто він і звідки? І зразу взяти і представити його собі звелівши, хто він, питав. Святий же відповів: 'Християнином є'. Суддя ж ім'я його і звідки він, довідатися хотів і про те питався. Сказав святий: 'Найперше ім'я моє, яким же дуже люблю називатися, — християнин, прийшов нині сюди з Риму. Якщо ж і те ім'я довідатися хочеш, яким мене батьки назвали, — Боніфатій звуся'. Суддя ж сказав: 'Приступи-бо, о Боніфатію, поки я не розтерзав плоті твоєї і костей, і принеси жертву богам великим, щоб про великі блага для себе подбати, і богів умилостивити, і від мук, які тобі мають бути, позбутися, і багатьма від нас збагатитися дарами'. На це Боніфатій: 'Навіть відповідати на слова твої я не повинен, проте скажу, що багато разів казав: християнином є. І це лише почуєш від мене. Якщо ж цього чути від мене не можеш, роби зі мною, що хочеш'. Коли це йому сказав, зразу суддя звелів, оголивши, стрімголов повісити його і сильно бити. І битий був святий люто, що і плоть його відпадала, і кості оголювалися. Він же ніби не чув болю, не зважав на рани, яких йому завдавали, але до святих мучеників звертав очі свої, їхні страждання за приклад собі маючи, і дружністю инших утішався, що сподобився разом з ними за Христа страждати. Після цього кат трохи послабити йому муки звелів, знову словами вмовляти пробував: 'Це, — казав, — о Боніфатію, початок мук, які повинні нарозумити тебе, щоби ти краще вибрав. Попробувавши нестерпного болю, помилуй себе, окаянний, і, приступивши, принеси жертви, инакше зразу сильніше і лютіше страждати почнеш'. Святий же відповідав: 'Нащо мені неподобне наказуєш, о безумче, я ані чути не можу згадування богів твоїх, а ти мені велиш принести жертву їм'. Розгнівався ж знову суддя, звелів гострі тростини за нігті його в руки і ноги забивати. Святий же, очі і розум до Небес возвівши, мовчав, терпівши. Тоді суддя инше вигадав люте катування. Звелів розтопити олово і влити в уста святого. Коли розтоплювалося олово, святий, руки догори піднісши, молився, кажучи: 'Господи мій, Ісусе Христе, що зробив мене міцнішим від минулих мук, будь і нині зі мною, полегшуючи мені біль, це єдина моя втіха. І відкрито покажи, що допомагаєш мені перемогти сатану і суддю цього неправедного, — заради Тебе, як Сам знаєш, страждаю'. Це промовивши, просив святих, щоб допомогли своїми молитвами перетерпіти йому страшну ту муку. І, приступивши, кати розкрили йому уста залізними знаряддями і влили олово в гортань його — проте не зашкодило те святому. Люди ж, бачивши таку лютість і катування, здригнулися, і почався неспокій, возвали: 'Великий Ти. Боже християнський, Великий Ти, царю Христе, всі віруємо в Тебе, Господи'. Так всі воззивали, до ідольського храму, що був поблизу обернулися, хотіли розвалити його. На суддю ж кричали і камінням в нього метали — убити його хотіли. Суддя, вставши зі судилища, втік до дому свого, осоромлений, Боніфатія ж під вартою тримати звелів. На ранок, коли неспокій затих і бунт людський ущух, знову на судищі суддя сів і, святого Боніфатія поставивши перед собою, ганьбив ім'я Христове, і з того, що розп'ятий був Христос, насміхався. Святий же не міг чути богохульства на Господа свого, багато проти судді сказав дошкульних слів, навзаєм насміхався з бездушних їхніх богів і докоряв сліпотою і безумством тим, що поклоняються їм. І зрушив знову суддю на лють, і знову казан смоли кат розварив, вкинув у нього мученика святого, але Господь раба святого не залишив; раптом зійшовши, ангел оросив мученика в казані. Смола ж розлилася, зайнявся вогонь великий навколо і, багатьох нечестивих, що стояли навколо, досягнувши, попалив. А святий вийшов здоровий, жодної ж від вогню і смоли не мав шкоди. Тоді кат, бачачи Христову силу і боячись, щоб сам не постраждав, звелів зразу мечем посікти Боніфатія. Взявши ж його, воїни на усічення вивели. Святий же, попросивши на молитву час, звернувся на схід і молився, кажучи: 'Господи, Господи, Боже, хай зійде на мене милість Твоя, і нині будь мені помічником, щоб не перегородив мені шляху в повітрі ворог мій через гріхи мої, у безумстві вчинені. Але прийми душу мою в мирі і вчини мене з тими, що пролили за Тебе кров свою і віру до кінця зберегли. Чесною ж Тобі кров'ю зібране стадо людей Твоїх, Христе, мені рідних, вибави від всілякого нечестя і блуду язичницького, бо благословенний єси і перебуваєш вовіки'. Так помолившись, схилив під меч голову і усічений був. І потекло з рани з кров'ю молоко. Це бачивши, невірні навернулися до Христа числом п'ятсот і п'ятдесят і, плюнувши на мерзотних ідолів, до вірних пристали. Таким був кінець Боніфатія святого, і те, що, ішовши з дому в дорогу, перед господинею своєю сказав сміючись, те виявилося правдою, слово стало ділом. Товариші ж його і раби Аглаїди, які прийшли з ним на пошук мощів, сиділи в гостинниці, не знаючи нічого з того, що було, але чекаючи Боніфатія. Бачивши, що не повертається до вечора, дивувалися. І цілу ніч, так і наступного дня його не бачивши, почали думати і говорити собі про нього погано [як же потім самі зізналися]: думали, що десь упився і з блудницями затримався. 'Це, — казали, сміючись, — Боніфатій наш ось так на пошук мощів святих прийшов' . Але і на другу ніч, і на третій день бачили, що не повертається до них, нічого не розуміли і почали шукати його: по цілому граді ходили і питалися. Випадково ж, або, краще сказати, з Божого провидіння, зустріли чоловіка, що був братом коментарисія, котрий записував на суді випробування мучеників і смертні на них вироки, — його спитали, чи не бачив він одного чоловіка подорожнього, що сюди прийшов. Він же сказав, що вчора якийсь подорожній муж на позорищі важко за Христа постраждав, на смерть засуджений був і мечем посічений. 'Не знаю-бо, — казав, — чи це той, якого шукаєте, проте скажіть, який він з вигляду?' Вони ж описали зовнішність Боніфатієву, що невисокий на зріст, жовте волосся, й инший лиця його вигляд оповіли. Чоловік же той сказав їм: 'Справді той, якого ви шукаєте'. Але ті не йняли віри, кажучи: 'Не знаєш, чоловіче, того, кого ми шукаємо'. І, розмовляючи між собою, згадували, насміхаючись, попередні Боніфатієві звичаї і казали: 'Хіба п'яниця і перелюбник за Христа страждати буде?' Але брат коментарисієвий твердив, кажучи, що такого подобою, як вони кажуть, чоловіка учора і третього дня на суді випробовували. 'Зрештою, що вам заважає іти і подивитися на труп його, який лежить там, де посічений був?' Пішли-бо услід за чоловіком тим і прийшли на місце посічення, де ж і сторожа військова стояла: тіл мученицьких, щоб не викрали християни, стерегли. Показав же той, що йшов спереду, їм посіченого мученика і сказав: 'Чи не цей є, кого шукаєте?' Вони, коли побачили тіло святого, зразу впізнавати товариша почали. А найбільше, коли голову його, що лежала окремо, взявши, до тіла приклали, тоді зовсім впізнали, що Боніфатій це, і здивувалися вельми, разом же і посоромилися за те, що погано про нього думали і говорили. І боялися, аби нещастя якесь не трапилося з ними за те, що обмовляли святого і з життя його насміхалися, не відаючи сердечних його помислів і доброї волі. Дивилися вони на лице святого і з жахом дивувалися, бачивши, як помалу відкрив очі свої святий, дивлячись на них з любов'ю, як до друзів своїх, усміхався устами і лицем світився, ніби говорив і ніби прощав їм їхні щодо нього прогрішення. Вони ж ще більше налякалися і утішилися, гарячі сльози з очей випустили і плакали над ним: 'Не пам'ятай, — казали, — рабе Христовий, нашого беззаконня, що неправедно осуджували життя твоє і безумно насміхалися з тебе'. Тоді, давши нечестивцям п'ятсот золотих, взяли тіло і голову Боніфатія святого і, пахощами помастивши, обвили чистими, на те приготованими, плащаницями. І, в ковчег вклавши, поверталися до себе, свого везучи мученика господині своїй. Коли наближалися до Риму, ангел Господній явився Аглаїді у видінні, говорячи: 'Прийми того, хто був колись слугою тобі, нині ж братом є нашим і співслужителем. Прийми того, що рабом тобі був, нині ж — пан твій, і благочестиво вшановуй його, бо є охоронцем душі твоєї і захисником життя твого'. Вона ж, вставши налякана, взяла декого з церковних клириків, мужів чесних, і вийшла назустріч святому мученикові Боніфатію. І того ж, що спершу посилала в дорогу як раба, того повернення прийняла в дім свій, як пана свого, — чесно, з багатьма радісними сльозами. І згадала пророцтво святого, що, йшовши в дорогу, прорік. І дякувала Богові, Який те влаштував, що Боніфатій святий за свої та її прогрішення став жертвою, приємною Господеві. Тоді на полі своєму, що містилося від Риму за п'ятдесят стадій, збудувалася церкву пречудову в ім'я святого мученика Боніфатія і внесла в неї чесні мощі його з великою честю. Багато чуд здійснювалося мучениковими молитвами, бо черпали зцілення хворі, і біси проганялися з людей, й отримували прохане своє багато людей, що молилися біля гробу того святого. Після цього і сама блаженна Аглаїда, роздавши весь маєток свій жебракам і убогим, зреклася світу і, проживши п'ятнадцять років у великому покаянні, упокоїлася в Господі. І була покладена біля святого мученика Боніфатія при гробі його. Так ця двійця, чудесно змінивши попереднє своє життя, добрий кінець здобула. Один кров'ю омив гріхи свої і вінця мученицького сподобився, друга ж сльозами і суворим життям очистилася від скверни своєї і стала оправданою і непорочною перед Господом нашим Ісусом Христом, Йому ж слава навіки. Амінь.  У той самий день житіє другого святого Боніфатія - Милостивого, єпископа Ферентійського  У землі Італійській Тусійська область батьківщиною була Боніфатію цьому святому, що ще в дитячі роки виявився милосердним до убогих. Коли-бо траплялося йому бачити когось нагого, скидав свій одяг і нагого в нього одягав, і повертався додому то без хітона, то без свити. І сварила на нього мати його, що була бідною вдовою, і казала: 'Не добре є, дитино, що сам ти, убогий, убогих вбираєш'. Одного ж разу зайшла мати його в житницю свою, у ній же була на ціле літо приготувала їжу, і побачила її порожньою — Боніфатій-бо, син її, роздав все таємно бідним. І почала плакати мати, по обличчі била себе і говорила: 'Лихо мені, де візьму на ціле літо їжі, чим прогодую себе і весь дім'. Він же, прийшовши до неї, почав її втішати, та коли не зміг її утішити словами з великого плачу, просив її, щоб пішла на якийсь час із житниці. Коли вона вийшла, зачинив Боніфатій за собою двері в житницю і, впавши на землю, молився до Бога — і зразу житниця наповнилася пшеницею. Боніфатій же, Богові подякувавши, прикликав матір свою, і коли побачила мати житницю, пшеницею повну, втішилася вельми і прославила Бога. І з того часу не забороняла синові, скільки хоче, давати убогим, бачила його превелику віру, що не бідніє, подаючи, і, скільки сам просить, від Бога приймає. Мала ж мати курей в себе вдома, що їх лисиця, яка від гори поблизу приходила часто, брала по одній і робила збитки вдові убогій. Одного ж разу хлопець Боніфатій, біля дверей стоячи, побачив, як лисиця прийшла, як звично, вкрасти курку одну і до гори побігла. Він же, жаліючи через кривду матір свою, побіг до церкви і, впавши на землю в молитві, скаржився на лисицю перед Богом, говорячи: 'Господи мій, чи є воля Твоя на те, щоб я з праці матері своєї скуштувати не міг, а лисиця, приходячи, крала і пожирала їжу нашу?' Коли після молитви повернувся додому, побачив ту ж лисицю, що йшла у двір їхній і курку, яку вкрала, в зубах несла і пустила її перед Боніфатієм живу — сама, зразу впавши, відійшла. Це Бог в найменших речах слухає тих, що на Нього уповають, велику щодо нас турботу має, щоб, мале від нього прийнявши, краще і велике прийняти сподівалися. Цей святий Боніфатій єпископом поставлений був Ферентійського граду, і розповідає про багато чуд його Гавдентій пресвітер, що був слугою святого і бачив своїми очима те, що він робив. Церква Ферентійська була у великій убогості [що для тих, хто добрий розум має, буває стражем смирення]: не мав-бо єпископ на прогодування свого оброку церковного більше, лише виноград один. Одного ж літа найшов великий з неба град, всю лозу з гронами збив, що ледве залишилося трошки і дуже малих грон дене-де на поріділих лозах. Увійшов же у виноградник Боніфатій блаженний і побите все градом побачив. Вдячність віддав Богові, що в такому убозтві своєму більшу скруту почав пізнавати. Коли ж настав час достигання грон, сторожа, як звично, для винограду поставив, звелівши мало тих, що залишилися, грон берегти пильно. В один же із днів наказав Константину-пресвітеру, внукові своєму, щоби весь, що є в єпископії, винний посуд і бочки помив і просмолив, як звичайно. Пресвітер же, те почувши, здивувався вельми, що, вина не маючи, посуд винний приготувати велить. Не сміючи спитати, для чого готувати бочки, але слухаючи наказу, все, як звичайно, приготував. Тоді чоловік Божий Боніфатій, у виноградник увійшовши і знайдені грона зібравши, відніс їх у точило і всім звідти вийти звелів — сам з одним отроком малим перебував всередині і звелів хлопцеві ті грона витиснути в точилі. Коли почало те вино текти помалу з точила, святитель, в посудину те прийнявши, у всі приготовані бочки потрошки влив і розділив для благословення, що ледве знати було мокрі сліди від вина у бочках. Так посуд весь благословивши, прикликав пресвітера і вбогих зібрати наказав, щоб, за звичаєм, по свіжовичавлене вино, що вже з бочок виливалося, прийшли. Тоді почало вино в точилі примножуватися, що весь посуд, який принесли убогі, наповнився. І коли бачив святий, що вже досить буде вина для всіх, хто прийшов, хлопцеві з точила зійти наказав. Винницю ж зачинивши і свою печать наклавши, з впевненістю залишив її і до церкви прийшов. Після третього ж дня вищезгаданого Константина, пресвітера, прикликав і, помолившись, винницю відчинив і знайшов весь посуд і бочки, в які ж мало вина на благословення влилося, переповнені вином, що кипіло і переливалося, що й земля вином напоїлася. І якщо би трапилося єпископові трохи затриматися і не зайти, то вся земля у винниці була б покрита вином, що проливалося. Пресвітерові ж, який вельми тим чудувався і дивувався, святий заборонив будь-кому про те розповідати: боявся-бо марнослав'я людського і втікав від нього. В инший час, у день пам'яті святого мученика Прокла, муж один благородний з того ж міста, на ім'я Фортунат, просив святителя Божого Боніфатія, щоб, закінчивши святому мученикові службу, прийшов у дім його подати благословення. Не відмовився ж святитель, бо з вірою та істинною любов'ю Фортунат про це його просив. Здійснивши Божественну службу в пам'ять мученика, до Фортуната на трапезу прийшов. І перед тим як він мав промовити, як йому звично, перед обідом молитву, один з тих, хто скоморохуванням і музикою їжу собі добувають, став перед дверима з кочкоданом і в кимвали вдарив. Святий же, чувши голос кимвал, розгнівався і сказав: 'О горе, мертвий є окаянний той, мертвий є. Я обідати прийшов і ще не розкрив уст своїх до звичної Богові похвали, а він з кочкоданом випередив, у кимвали вдарив' . Додав і таке: 'Ідіть, дайте йому їсти і пити, знайте ж, що мертвий він'. Окаянний же той чоловік, взявши хліб і вино, хотів вийти з воріт, і раптом камінь великий, ззаду несподівано впавши, вдарив його в голову — і впав скоморох той напівмертвий на землю, і віднесли його на руках в хижу його, на другий же день помер — за судом чоловіка Божого. Страшні-бо є святі Божі, і з боязню їх шанувати треба, бо є храмом Божим і Бог живе в них. Коли святий прогнівається, разом з ним прогнівається і Бог, що в ньому живе, і тоді має силу святий одним словом навести помсту велику на того, хто образив його. В инший ж час той же Константан, пресвітер, внук святого, продавши коня свого за дванадцять золотих, поклав гроші у скриньку і відійшов кудись у справах своїх. Трапилося, що прийшло несподівано багато жебраків до єпископа, котрі безсоромно вимагали в нього, просячи, щоб чим-небудь утішив убогість їхню. Святий же, не маючи що їм дати, сумував думкою, не хотівши без нічого відпустити жебраків. Згадавши ж про золоті Константина, за коня взяті, зайшов до келії його, де скринька його була, і, через благочесну потребу замок зламавши, взяв золоті і роздав жебракам. Повернувшись від справ, і скриньку відчинену знайшовши, і золотих у ній не виявивши, пресвітер образився страшно і здійняв бучу велику, зі сильним гнівом викрикав і лютував, кажучи: 'Неможливо мені тут жити'. Зійшлися ж на голос його всі, що були в єпископії, і сам єпископ прийшов, і втішав його словами лагідними, наказуючи. Він же дошкульно святому відповідав: 'Всі в тебе живуть добре, один я не маю місця і не можу жити в спокої, віддай мені золоті мої, і я піду від тебе'. Єпископ же святий пішов у церкву Пречистої Богородиці і, взявши на себе фелон свій, підняв руки вгору й очі возвів, молячись, щоб послав йому Господь, як же знає, стільки золотих, скільки у пресвітера взяв, щоби віддати йому і вгамувати гнів його. Коли молився святий, поглянув на себе і побачив, що раптом на фелоні, між двома простертими вгору руками його, опинилося золотих числом двадцять, лежали і світилися вельми, ніби нині виготовлені і з вогню вийняті були. Зразу ж Богові подякувавши і з церкви вийшовши, пресвітерові лютуючому на одяг кинув, кажучи: 'Ось маєш золоті, за якими журився. Хай тобі буде відомо, що по смерті моїй церкви цієї єпископом не будеш через скупість твою'. Було-бо так справді, що пресвітер той для того золоті готував, щоб за них єпископство отримати. Але слово, чоловіком Божим вимовлене, даремно не йде: той-бо Константин у пресвітерському чині кінець прийняв життя свого. Якось два готфини, що йшли в град Равену, святим цим мужем в єпископію гостинно були прийняті. їх же, коли відходили, відпроваджував і на благословення горнець дерев'яний, своєю рукою вином наповнивши, на дорогу їм дав. Був же горнець такий, що заледве на один лише обід того вина могло вистачити. Вони ж, взявши, відійшли, і протягом всієї дороги з горняти того вина досхочу пили, проте вина в горняті не зменшувалося ніяк, але завжди повний горнець вина був. І в Равені бувши, затрималися же там декілька днів, і назад повернулися, до святого знову прийшли, подякували йому за те благословення, що напоїв їх вином досхочу. І горнець той з тим же вином до святого принесли, розповідаючи, що під час дороги иншого вина ніде не скуштували, лише з того горняти у всі дні, скільки хотіли, пили, проте вино і ще не закінчилося в посудині. Не можна і того замовчувати, що один із клириків країни тої, муж чесний, розповідав: 'Зайшов, — казав, — святий Боніфатій одного разу у вертоград свій, бачив силу-силенну гусениць, що весь вертоград був ними вкритий, і кожне зілля гинуло, гусеницями з'їджене. І сказав гусеницям святий: 'Закликаю вас в Ім'я Господа нашого Ісуса Христа: відійдіть звідси і зілля цього їсти більше не пробуйте'. І зразу словом чоловіка Божого вся сила гусениць з вертограду вийшла, що не залишилося всередині жодної. Так Господь Бог прославляє святих Своїх, творячи волю тих, що бояться Його. Хай буде і Сам через них прославлений навіки. Амінь.  У той самий день житіє святого отця нашого Григорія, архиєпископа Омирітського  Медіоланський град раніше мав у собі цього божественного світильника, на свічнику церковному в чині дияконського служіння через Боже откровення поставленого, тоді й инші міста і села Імени Христового проповідника, облуди ж ідольської викорінювача, його мали. Син був батьків благочестивих Агапія і Теодотії, вихований у благочесті і страху Божому, з юности благодаті Господньої сповнений, чудотворецем і цілителем був. Готував же його Бог на архиєрейський сан, про що отці-ясновидці й откровення йому сповіщали. У Медіолан прийшов Григорій до одного відлюдника, розповів йому той все, що має бути: ясновидцем-бо був, що й прихід до себе Григорія за тридцять поприщ передбачив і слузі своєму сповістив. Инший один отець, знаменоносець, на горі жив, у Бозі усамітнений, про нього ж довідавшись, Григорій пішов до нього. Коли наближався ж він до гори і місця перебування отця того, побачив стовп вогненний у повітрі і, страхом охоплений бувши, впав на землю. Тоді, скріпившись, встав і пішов побачити, що то за з'ява вогняна. Бачив же він здалеку полум'я, коли ж близько був, побачив чоловіка Божого, що йшов до нього, який, підійшовши, поцілував його, на ім'я Григорія назвав, з ним же ніколи не знаючись. І жив у того великого старця Григорій два дні, там же і видінь преславних сподобився. Опівночі бачив богоносного того мужа, що у молитві долоні розпростер, і від землі піднявся, і в повітрі стояв, через що Григорій дивувався. Прикликав його до себе старець, коли настав ранок, тихим же і лагідним голосом сказав: 'Іди, о друже і брате, причащайся спільної користи від світу Божого, для того-бо до мене, грішного, прийшов ти, щоб довідатися откровення мені про тебе. Ти-бо маєш бачити Римський град і помолитися у церкві святого мученика Боніфатія і Аглаїди. Звідти треба буде тобі відплисти в Олександрію, після того ж в Етіопії проповідувати слово істини, і прийти в Омиріти, у град Награн, що Дунааном-жидовином, царем Омирітським завойований і потребує апостольського учення. Там, велике і преславне справивши, упокоїшся і перейдеш до осель праведних. Проте маєш піднести багато трудів від тих, що в Омиріті живуть, і непокірливих юдеїв, і багатьох навернути до Бога — Він буде тобі добрим помічником, що буде напоумлювати і наставляти тебе. Приймеш же сан архиєпископства рукопокладанням преподобного першоєрея патріярха Олександрійського'. Це почувши, Григорій блаженний сказав, що він недостойний бути таким, як про нього старець казав, і хотів би краще перебувати зі старцем. Знаменоносний же ясновидець-муж сказав йому і те, що сам Григорій бачив у явленні: бачив-бо верховних апостолів Петра і Павла, які омофор на плечі йому поклали, що прознаменувало благодать архиєрейства. І більше блаженний Григорій здивувався яснобаченню старцевому, бо і те не втаїлося від нього, що сам бачив був на самоті, і сказав: 'Слава Богові, що так діє в тих, хто любить Його, воля Господня хай буде'. По двох же днях відпустив його старець від себе, з любов'ю його поцілувавши. І відійшов Григорій, сумуючи через розлуку з таким божественним мужем, любови полум'ям до нього горів і завжди його згадував. Прийшов же звідти спершу в Картаген і там досить часу був, слово Боже проповідуючи і всілякі хвороби зцілюючи. Тоді з Божого провидіння в Рим пішов і у храмі святого мученика Боніфатія і Аглаїди був. До гробу ж святого апостола Петра прийшовши і на землю себе зі сльозами кинувши, перебував мав видіння: двері небесні відчинені було видно, і світло невимовне сіяло, і ось святий апостол Петро, маючи у правиці ключ, виходив з дверей небесних і йшов до нього, славою великою осяяний, і лицем світився, що і говорив до нього, ясними дивлячись очима: 'Нині прийшов, дитино Григорію, з Господньою милістю сюди, перед тим був я з иншими апостолами у Награні, граді Омирітському, був перед тими, хто страждає за Господа нашого Ісуса Христа від Дунаана-жидовина, укріплюючи кожного з них у благочесті. І допомогою Господньою всі супротивлялись волі законопереступного єврея, і про благочестя дбали добре, і постраждали за істину, і нині перебувають на небесах зі святими від віку отцями, безсмертної чести удостоюються. Я-бо сюди прийшов відвідати град, Павло ж, брат, що по вселенній церков поборник, з Єрусалиму від мене відлучився, в Перейду пішов. Ти ж, о дитино, в добру путь ідучи, постарайся благоугодити Господеві, повчаючись завжди у законі Його, бачачи, що світу цього життя і краса подібні до сну і, як тіні, переходять. І блаженний будеш, якщо цей, що почав, здійснивши шлях свій і у волі Господній ходивши, багатьох приведеш у страх Божий. Ось вже готується престол на Небесах від самого Владики, і отримаєш блага з нами'. Це сказавши, апостол відійшов. І закінчилося видіння. Григорій же, опам'ятавшись, знову на землю впав, окаянним і грішним себе називаючи. Після належної ж молитви відійшов у своє помешкання і в ту ніч у сонному видінні бачив святого апостола Павла, що явився йому, і посудину, єлеєм наповнену, подавав йому, що було прознаменуванням священицтва і архиєрейства благодаті. Григорій же, прийнявши у видінні з руки апостольської той єлей, зразу збудився і, втішившись серцем, співав: 'Вимовлю, серце моє, слово благе, бо помазав мене Бог єлеєм радости'. Після цього, вийшовши з Риму, пішов до Олександрії, покладаючи кожного дня сходження в серці до Бога, і, від сили в силу дозріваючи, сповнювався божественої премудрости і розуму, і божественних превеликих дарів. У ті роки царював у греках Юстин, а в Етіопії Єлезвей, благочестиві царі. Дунаан-жидовин, що царював в Омирітах, почавши гоніння на християн, намагався знищити у царстві своєму ім'я Христове, і преславний град Награн, в Христа віруючий, підступом взяв, і згубив незчисленну кількість вірних: одних вогнем палив, инших же мечем посік і чеснішого князя Арету зі старшими міщанами убив. Чувши про те, благочестиві царі Юстин і Єлезвой зжалилися вельми через невинно пролиту кров християнську. І писав Юстин до Єлезвоя, заохочуючи його до боротьби проти нечестивого Дунаана, щоб помститися за кров невинну. Прехвальний же цар Єлезвой, сповнившись ревности і всю силу свою зібравши, пішов на Дунаана, жидовина поганого, і була боротьба велика. Христовою допомогою Єлезвой вразив полки Дунаанові, і всю силу його до кінця стер, і самого Дунаана з родичами його мечем посік. І, прийнявши царство, очищував його від скверни жидівської і язичеської — славу ж імени Господа нашого Ісуса Христа поширював. І багато з євреїв і з инших, що в Омирітах перебували, народів хреститися хотіли, але не було тоді єпископа, ні священика, ні диякона, ані жодного клирика — весь-бо чин духовний з Омирітського царства нечестивий Дунаан винищив. Через те блаженний Єлезвой послав до святішого патріярха Олександрійського Астерія, про все детально, як йому Бог допоміг, сповіщаючи і просячи, щоб, вибравши мужа премудрого, вченого і добродійного, що Старий і Новий Завіт добре знає, і, хіротонізувавши його єпископом, до них в Омиріти зі всією потребою церковною прислав. Таке писання в Олександрію дійшло, утішився патріярх зі всіма християнами допомогою Божою, християнам згори на нечестивих даною. Шукали ж старанно такого чоловіка, щоб його єпископом освятити і до Єлезвея скоро послати. І приводили багатьох до блаженнішого Астерія, проте ні один на те діло не виявився перед ним достойним. Звернувся-бо патріярх до молитви і всенічного чування, щоб сам Господь вибрав і показав, якого ж знає, що достойний на таке служіння. Коли ж це так було, явився патріярхові у видінні святий апостол Марко, звелівши шукати Григорія-диякона, який недавно до града прийшов і в чоловіка одного на ім'я Леонтій зупинився, і його треба освятити, і до Єлезвоя послати архиєпископом. 'Иого-бо, — казав, — вибрав Бог, здалеку привів у град цей'. Зранку ж патріярх швидко послав шукати дім Леонтієвий і, знайшовши, покликав звідти до себе Григорія і спитав, хто і звідки є. Тоді, відкривши йому про нього явлення і про церковну потребу розповівши, наполягав, щоб він святительський сан прийняв. Григорій же згадав слова того знаменоносного старця, що поблизу Медіолану, який йому прорік: 'Приймеш, — казав, — сан архиєпископства рукопокладанням преподобнішого Астерія, патріярха Олександрійського'. І сповнився сліз, сказав: 'Воля Господня хай буде, чини, Владико, що хочеш, за Господнім велінням'. І зразу патріярх освятив Григорія в пресвітери, тоді в архиєпископи. Було ж чудо надзвичайне під час служби і освячення: лице Григорієве змінювалося і виглядало світовидно, як вогонь, освітлене благодаттю Всесвятого Духа; від риз же його виходив дим пахучого мира і запахів коштовних, і всю церкву пахощами наповнив. Це ж тривало через усю Божественну службу, і всіх очі дивилися на святого Григорія, дивувалися преславному чуду тому. Бачили ж те і посли царя Єлезвоя, і дивувалися, і цареві своєму те пізніше сповістили. Після освячення ж і достатнього з патріярхом втішання духовного відпущений був святий Григорій з послами Єлезвоєвими, маючи зі собою належний санові своєму клир і всі речі церковні. І через мало днів досягли Етіопії, тоді Омирітського краю, і втішався радістю великою вельми благочестивий цар Єлезвой через пришестя архиєпископа Григорія, а найбільше коли довідався, що божественним явленням на той сан вибраний є і що чудесно під час хіротонісання знаменням Духа Святого, що в ньому живе, благодать виявилася. І зустрів його чесно, прийняв з любов'ю, і всю свою область на нього переклав. І обходив з ним цар ті, що в Омирітському краї, гради, закладаючи святі храми і прикрашаючи гроби святих мучеників, від нечестивого Дунаана за Христа убитих, і приводив невірних до хрещення. У Награні-граді сина святого мученика Арети князем поставили і збудували церкву дуже гарну святого Христового Воскресіння, другу — в ім'я Пречистої Богородиці, третю — святих мучеників Арети і тих, що з ним, поблизу його дому. І по инших містах багато церков збудувалося скоро, що їх Григорій святий сам освячував, пресвітерів же і дияконів наставляв, довіряючи їм словесних овець Христових, незасинаючу паству. Блаженний же цар Єлезвой достатньо часу, до тридцяти і шести місяців, по убивстві Дунаана в землі Омирітській затримавшись і все добре влаштувавши, і всім розпорядившись, захотів на свій престол в Етіопії повернутися. Скликав-бо зі святим Григорієм всіх вельмож своїх, князів, і боярів, і радників, радився з ними, кого б вибрати і помазати на царство Омирітське, мужа благовірного і розумного, лагідного і богобоязливого. Коли всі радники до царя говорили: 'Його ж знає твоя держава, кого ж тобі Бог відкриє, того постав, у нас-бо нема ж одного, тобі розумом подібного і царського вінця достойного'. Цар, поглянувши на архиєпископа, сказав: 'Це діло твоє, о чесний отче й учителю наш, це перед лицем твоїм всі є: і князі, і вельможі, і воїни, малі і великі. Кого ж хочеш, прикликавши в Ім'я Господа нашого Ісуса Христа, помаж на царство: ми-бо всі, що з Етіопії, з Божої волі, хочемо відійти'. Святий же архиєпископ каже: 'Добре догледів ти, о благочестивий царю, бо серце твоє в Руках Божих, тому і слово твоє від Бога дароване. Добре-бо є завжди у всілякому ділі спершу питати Отця нашого, що на Небесах, і що ж Він звелить, так робити'. Це сказавши і з місця свого вставши, блаженний трохи відступив від них і, до сходу коліна на молитву схиливши, очі ж і розум до Неба звів, і руки підніс, молився ревно і довго, щоб сам Бог, Який знає кожного життя і думки, явив їм мужа, на царство достойного. Коли молився архиєпископ, раптом невидима сила Господня схопила в повітря одного мужа на ім'я Аврамій, на те діло достойного, і, принісши, перед царем Єлезвоєм поставила. Всі ж з жахом 'Господи, помилуй' довгий час воззивали. Архиєпископ таке сказав: 'Це його ж мусите помазати на царство, цього залиште тут царя, і будете з ним єдино вкупі, бо ж Господь допомагатиме нам'. Була ж радість велика всім через це провидіння Боже. Після цього цар Єлезвой, взявши Богом явленого мужа Аврамія, повів у соборну церкву Пресвятої Тройці, що в царствуючому граді Афарі, і вбрав його в порфиру царську, і діядему поклав на голову його, і здійснилося святим Григорієм архиєпископом царське помазання, і принеслася безкровна за царів і за всіх людей жертва, і були обидва царі з руки архиєпископової причасниками Божественних Таїнств. Після здійснення ж всього закричали люди: 'Єлезвою, святішому цареві Етіопському, многая літа'. Тоді: 'Аврамію, христолюбивому царю Омирітському, многії літа'. І знову обом разом: 'Єлезвою і Аврамію, благочестивим і боголюбивим царям, многая літа'. Співали ж 'многая літа' тричі. Тоді проголосили: 'Григорію, святішому архиєпископові нашому, наставнику і учителеві, мирні і здорові многая літа'. Після цього: 'Всьому воїнству християнському і всім людям вірним многая літа'. І так пішли в царські палати, ликували, обідаючи, і бенкетуючи, і веселячись в Господі Бозі Спасі своїм і в благочестивих царях своїх. Перебував же Єлезвой ще тридцять днів в Омирітській землі, повчаючи і наставляючи нового царя благочесно і праведно будувати царство і керувати ним і слухати у всьому святішого архиєпископа Григорія, духовного батька свого. Вибравши ж із воїнства Етіопського мужів хоробрих п'ятнадцять тисяч, залишив їх новому цареві на допомогу і збереження царства, і так в Етіопію повернувся, де ж по коротких днях царство своє земне задля Бога залишив, відійшов у пустелю і поблизу одного монастиря в темній замкнувся келії, і не вийшов з неї до блаженного кінця свого, їжу ж приймав через віконце від ченців, що там жили. І так після царських насолод суворим життям достатньо літ проживши, до небесного царювання перейшов, настільки славний і багатий цар цей смирення і добровільної убогости образ всім залишив. Після його переставлення розповідали ченці річ таку: брат один юний, якого посилали з монастиря на допомогу, ходив до корчми й упивався вином, і падав у гріх плотський нечистий. І було так в один з днів: вчинив він звичний гріх і пустелею до монастиря повертався, зайшов у якісь хащі, і ось змій великий кинувся на нього, хотів його вразити. Взявся ж бігти чернець і ухилявся сюди і туди, хотів позбутися змія, але той гонив його швидким бігом. Скрутно було ж братові звідусіль, і нікуди бігти не міг, бо доганяв його змій, щоб з'їсти. Згадав же чорноризець блаженного Єлезвоя-царя, обернувся і сказав до змія: 'Молитвами святішого і праведного Єлезвоя, відступи від мене'. Змій же ніби засоромився згаданого імени Єлезвоя святого, встав і, Божим велінням, прийнявши голос людський, сказав до монаха: 'Як маю тебе пощадити, якщо ангел Божий, прийшовши, звелів мені з'їсти тебе через нечистоту твою і скверну твою, бо обіцяв ти працювати Господеві в чистоті, а нині перебуваєш, осквернюючи тіло Своє і гніваючи Духа Святого'. Чернець, почувши змія, що по-людськи говорить і справи його викриває, залишився без відповіді і, трепечучи, просив під присягою змія, щоб пощадив його. Казав же йому змій: 'Чого ти мене заклинаєш, сам спершу поклянися, що з цього часу не здійсниш нечистого бажання плотського, і залишу тебе'. Брат же клявся, кажучи: 'Так мені Бог, що на Небесах живе, і молитви чесного царя Єлезвоя, що не прогніваю більше Господа мого, Його ж нині погано прогнівив нечистотою тілесною'. Коли це чернець сказав, вогонь впав з небес і пожер перед ченцем змія. Він же страхом і трепетом охоплений був, відійшов у свій монастир і не продовжував після того грішити блудним гріхом перед Господом, і помер в покаянні доброму. Коли ж царював в Омирітських землях благочестивий цар Аврамій, блаженний архиєпископ Григорій, поставивши в градах єпископів, мужів вчених і досвідчених, радив йому, щоб усім, що під областю його, юдеям і еллінам звелів або хреститися, або під смертну підпадати кару. Коли вийшов такий царський наказ, було багато жидів і поган, з жінками і дітьми, котрі, хоч і по неволі, смерти боячись, ішли до божественного хрещення купелі. Визначніші ж і в законі досвідченіші євреї, зійшовшись зі всіх міст і таємний собор зробивши, радилися, що мали робити, кажучи: 'Якщо не охрестимося, то за наказом царевим вбиті будемо, і жінки наші, і діти'. І инші з них казали: 'Вчинімо волю цареву, щоб не вмерти погано передчасною смертю, в таємниці тримаючи віру нашу'. Инші радили не лицемірно, але відкрито свого триматися єврейського закону. 'Так, — казали, — уникнувши рук людських, щоб не впасти в руки Божої помсти і гірше не загинути'. Инші казали: 'Бачимо, що для того не потребує нас Бог наш, бо благочесного царя нашого Дунаана і всіх воїнів його передав у руки Єлезвоєві на смерть, і що маємо робити, не знаємо'. А инші казали: 'Якщо хочемо зберегти закон наш і разом з тим здоров'я цілим, то вийдем таємно за ці межі один за одним, кожний своїх взявши, щоб з тілом і душі наші не погубити'. Инші ж казали: 'Якщо захочемо втікати, побачать це християни і всіляко погублять нас'. І не знав ніхто, що робити. Був же серед них один премудрий законовчитель на ім'я Єрван, що знав до кінця Старий Завіт і зовнішнього любомудрія добре був навчений. Він сказав до них: 'Всі ви говорите суєтне і таке, що ніякої з того користи, тут пропонуєте. Якщо-бо хочете послухати мене, то ходіть всі зі мною і скажемо цареві і Григорію, єпископу його, щоб дали нам від своїх учителів, кого же хочуть, позмагатися у законі і вірі з нами. І якщо здолають нас, то з благословенної причини будемо християнами. Якщо ж не здолають, то самі довідаються, що силою неправедно змушують нас відступити від закону нашого. Хай там як, випробуємо їх і будемо знати, яка їхня віра. Якщо істинна, то нехай увіруємо, можливо, вже прийшов Месія, а ми не знаємо. Якщо ж неправдивою виявиться їхня віра, то будемо знати, що заради Бога помираємо і з ревністю цілуємо смерть'. Це Єрван сказав, забоялися всі і сказали йому: 'Бачимо, що християнам помагаєш, чи не знаєш, що віра наша істинною є, і як залишимо її?' Єрван каже: 'Ні одного слова лукавого не сказав перед вами, браття, але знайте, так це чи не так, вимушені будемо хреститися. Якщо-бо не послухаєте мене, не відповідаю за жодного з вас. Бо якщо і не випробуєте змаганням віру їхню, то, проте, і не випробувавши, прийняти її маєте, і зробите, як те вони велять. Якщо ж не приймете їхньої віри, то все одно уб'ють вас'. Це чувши, всі підкорилися Єрванові і написали писання благальне і прохальне, пішли і віддали цареві. Цар же прочитав, розлютився на них і хотів їх всіх смерті віддати. Але ледь стримав себе, щоб не зробити те без ради архиєпископської. Коли ж йому віддав писання те, прочитав блаженний і сказав до царя: 'Прекрасно і добре кажуть юдеї, що вірити зі згоди більше є, ніж через примус. Залиш-бо їх, о царю, хай спершу позмагаються з нами, потім же, що захочеш, зробиш з ними'. Послухав цар ради святителевої, і дано було жидам на приготування до змагання чотирнадцять днів, за які мали пошукати зі своїх вчителів, яких же хочуть, і прийти без боязні і змагатися. По закінченні тих днів зібралася сила юдеїв незчисленна, мали зі собою немало з наймудріших рабинів, що добре закон знають і до суперечки приготувалися і навчилися. І було соборне змагання в стольнім граді Афарі, цар зі всім синклітом своїм і святіший архиєпископ зі всім освяченим собором сиділи, і сила-силенна християнського люду послухати суперечку зійшлося. Представ і собор єврейський, з книжниками і законовчителями своїми, в слові сильними. Поставили ж Єрвана перед архиєпископом, як князя красномовства і начальника слова, що закон і пророчі книги добре знає і в зовнішній філософії досвідчений. І наказано було мовчати: почалася між святішим архиєпископом і Єрваном бесіда і суперечка. Яка суперечка, окрема в Четьях міститься книга, котра тут не вписалася через велику кількість слів, питань суперечки, і відповідей, і величину читання. Проте дамо з того дещо. Було мовчання велике, і всі з відкритими устами слухали бесіду. Святий архиєпископ Григорій до Єрвана, премудрого законоучителя єврейського, і до всього їхнього зібрання почав говорити таке: 'Коли ніч минула і Сонце правди засіяло, нащо сперечаєтеся, світлу Його противитеся і не вірите в Нього?' Єрван говорив: 'Якщо Сонце правди засіяло і ми противимося [як же ти говориш] світлу Його, віруючи в Бога законного, то наскільки більше ви язичниками є, що чужого тримаєтесь, противитеся світлу правди, докоряючи божественному законові, якого нам Бог дав'. Архиєпископ каже: 'Ми, що з язичників є, чия ми будова і творіння?' Єрван: 'Божа, очевидно, будова і творіння'. Архиєпископ: 'Якщо і ми, як же і ви, Божим є творінням, то яку ж ви перевагу над нами здобули?' Єрван: 'Ту, яку маємо над єгиптянами'. Архиєпископ: 'Добре згадав ти єгиптян, покажи-бо перевагу свою над ними'. Єрван: 'Чи не досить тих великих чудес, що в землі єгипетській, і в Червоному морі, і в пустелі. Бог через Мойсея при виході Ізраїлеві чудодіяв, потопив єгиптян, а його врятував'. Архиєпископ: 'Жодної нема різниці між вами і єгиптянами, яких потопив Бог у морі, а вас за зло ваше погано погубив на землі. І перейшовши Червоне море, як по сухому, в пристані потопилися, люто в пустелі закінчили. Тому що із шестисот тисяч людей і більше тільки Калев і Ісус Навин, ці лише двоє, сподобилися бачити землю обітованну. Бачите-бо, як вас шанує Бог більше, ніж єгиптян'. Єрван: 'І кому манну подав у пустелі: чи Ізраїлю, чи роду єгиптянському?' Архиєпископ: 'Тобі ж що видається почеснішим: їжа, яку їли в Єгипті, чи манна, що в пустелі?' Єрван: 'Очевидно, що манна дорожча'. Архиєпископ: 'Нащо-бо повернулися думкою назад, захотівши свинячого м'яса, і часника, і цибулі, і всілякої єгипетської їжі? Манну ж зненавиділи'. Після цього почалася суперечка про Пречисту Тройцю. Єрван говорив: 'Як християни трьох богів вводять: Отця, і Сина, і Духа. А Бог казав на Синаї: 'Почуй, Ізраїлю, Господь Бог твій Господом є одним і, окрім Нього, нема иншого Бога'. Тому проти закону Божого творять християни, не одного Бога, але трьох шануючи'. Архиєпископ те заперечував, кажучи, що єдиного шануємо Бога, Творця всіх, проте в Трьох Особах: Отця, і Сина, і Святого Духа в єдиному ж Божестві. І наводив вислів Давидовий такий: 'Словом Господнім Небеса утвердилися, і Духом уст його вся сила їх'. Цього вислову розуміння говорить таке: Господь є Бог Отець. Слово Його є Бог Син. Дух уст Його є Бог Дух Святий. Так виявляються Три Особи божественні, Божество ж єдине. Син-бо і Дух з Отцем мають спільне єство, співбезначальні, завжди співприсутні і співпрестольні'. Тоді про хрест і смерть Господню наводив супроти євреїв старозаконні писання. Пророкував же і старозавітні загадки, як це: 'Побачте життя, що висить перед очима вашими', і 'Прийдімо, вкладемо дерево у хліб його', і що ковчег Ноєвий образом хреста був, і сад Савек, в якому ягня Ісаака від заколення врятувало, і жезл Йосифа, на кінець якого Яків схилився, і переміна рук старцевих на благословення двох синів Йосифових. І палиця Мойсеева, що розділила море. І простягання рук вгору, щоб перемогти Амалика. І змій. що висів у пустелі. І дерево, що посолодило води в Меррі, й инші таємничі приписи, що містяться в законі. І затягнулася дискусія до вечора, з обох боків міцно оборонялися, і один другого питаннями роздразнювали. Проте у всіх словах архиєпископ переможцем виявився, бо в ньому говорив Святий Дух, як написано: 'Не ви будете говорити, але Дух Отця вашого говоритиме у вас'. Коли настав вечір, а поєдинок ще не закінчився, встав цар з престолу свого, також і архиєпископ, і розійшовся собор, відклали суперечку до ранку. Ступили ж юдеї Єрвана свого, радіючи, обнімаючи ж його, і цілуючи, і похвалами його ублажаючи, що достойно протистояв християнам. Єрван же говорив їм: 'Моліться, щоб допоміг нам Бог законний, бо бачите єпископа, що спритним є чоловіком, і важко перемогти його'. Вони ж підбадьорювали його, дерзати і не боятися йому казали. Зранку ж знову зібрався собор: коли цар же і архиєпископ вже сиділи і жиди з Єрваном стали перед ними, почалося знову змагання. Але ні в той день не скінчилася суперечка, ані на третій, аж до четвертого і п'ятого. У всі ж ті дні засідав цар зі всім синклітом, з насолодою слухаючи тих, хто говорив, і втішаючись богоданою премудрістю і розумом святішого архиєпископа свого. Було-бо воїнству чого послухати і що пам'ятати, багато висловів пророчих тлумачилося і багато таїнств виявилося — це ж окремо про диспут той пишеться у книзі, яку і читати можна з насолодою і прислухатися до неї корисно. Про воплочення Христове і про Пречисту Діву бесіда була. Наводив архиєпископ слова Ісаї Пророка: 'Це Діва в лоні прийме і народить Сина'. Противлячись же Єрвану, що Марія людину лише народила звичайну, а не Бога, заперечував архиєпископ такими словами: 'І наречуть ім'я йому Емануїл', що означає 'з нами Бог'. Єрван говорив: 'І як жіноче лоно помістило страшну Божества Величність?' Архиєпископ відповідав: 'Так, як оселя Авраамова помістила Бога під дубом Маврикійським, коли зійшов з ним їсти'. Єрван: 'Як-бо вогонь Божества не попалив жіночого тіла?' Архиєпископ: 'Як же не попалив вогонь купини в Синаї, так і Дівичої Божество не пошкодило утроби, Діва народила і Дівою залишилася'. Єрван: 'Хіба примарою від неї народилося, а не насправді, неможливо-бо, щоб у народженні не пошкодилася утроба, і все це зовсім неправильно'. Архиєпископ: 'У той час, коли увійшов Авакум до Даниїла в рів лев'ячий, двері рову лозами були стягнуті і печатьми утверджені. Скажи мені, як він зайшов і вийшов, ані дверей не відчинивши, ані не порушивши печатей?' Після третього дня змагань хотів Єрван втікати, але инші юдеї його не полишали, кажучи: 'Якщо ти залишиш нас, то всі загинемо. Залишися-бо, всіляко борючись, може, нам допоможе Бог. Якщо ж і переможені будемо у словах, то матимемо инші способи спротиву, в яких нас не зможуть перемогти'. Підкорився-бо Єрван благанням їхнім, на четвертий диспут повчився, на ньому ж почав докоряти християнам іконами святих, що поклоняються їм, і називав святі ікони ідолами, а тих, що поклоняються їм, — ідолопоклонниками і противниками закону Божого і казав, що заповідав Бог не створювати кумира ані всілякої подоби. Тоді архиєрей спитав його: 'Коли був потоп у дні Ноєві, яким чином він врятувався?' Єрван: 'За допомогою ковчега, з дерева зробленого'. Архиєпископ: 'Чи міг його Бог і без дерева ковчежного врятувати від потопу, чи не міг, як думаєш?' Єрван: 'Думаю, що міг: написано-бо, що все можливе для Бога'. Архиєпископ: 'Якщо те Бог може, то для чого потребував ковчега, щоб спасти праведного? Чи годиться-бо, щоб Ной за спасіння своє ковчегові, а не Богу віддавав вдячність'. Єрван: 'Не має так бути, але Господеві треба віддавати хвалу як Творцеві, а не бездушній речі'. Архиєпископ: 'Проте віруєш, що бездушною річчю, ковчегом, влаштував йому Бог спасіння. Це і для нас видимими цими іконами робить, хоч бездушні є, проте докладаються до нашого спасіння: на них взираючи, підносимо розум наш до Первообразу і піднімаємося в божественне бажання і богоугодну ревність. Пишемо ж не ідола, але Господа нашого Ісуса Христа за людськістю, а не за божеством, яке є неописанним. І так само, як Ной за ковчег і спасіння своє приніс Богові вдячність, створивши жертовник, так і ми дякуємо Христові Богові, пишучи образ Його, бо плотським Його виглядом позбуваємося мисленного потопу і, ніби ж другий ковчег, людськість Його приймаємо — нею ж понесе тягарі наші, взявши гріх зсередини, і, нас Своїм Божеством обоживши, вознесе на Небо. Його ми, що видимий є для тілесних очей, фарбами пишемо — людськості його пречистий образ. І в прикритті тілесної подоби поклоняємося разом і Божеству Його, і шануємо в Ньому належним поклонінням рівно Отця і Святого Духа'. Єрван ще, ображаючи святі ікони, говорив: 'Дивуюся казкам вашим християнським, котрі говорять, що подає Бог благодать свою іконам, що на стінах і дошках написані, ніколи не ходили і не говорили'. Архиєпископ супротивно спитав: 'Скажи мені, Єрване, нащо Бог дав овечій шкурі Іллі благодать Свою, її ж не дав Єлисеєві, і надав перевагу шкурі мертвій над пророком живим? Адже-бо вод йорданських Пророк сам перейти не зміг, шкурою розділив їх і перейшов по сухому — і того чуда, якого живий Єлисей не зробив, те зробила мертва шкура. Але й Мойсею, що чуда діяв у землі Єгипетській, — чому не йому, але палиці його влив Бог чудотворення силу, і нею води в кров перетворив, море перетяв і инше чудесне й преславне зробив. Ще ж і скинія свідоцтва, і Ковчег Завіту, і золота посудина, що містить манну, і скрижалі, і палиця Аарона, і трапеза, і кадильниця, і свічник — все те чи не мало великої Божої благодаті, хоч і неживе було і створене з видимих речей і таких, які можна осягнути руками людськими? Проте славою Господньою були осяяні, хмарою наповнені й оточені, і, крім священиків і левітів, ніхто не міг увійти, ані торкнутися, бо були божественні і святі. Якщо це є у Старому, то чому дивуєшся в Новому Завіті благодаті Господній, що подається святим іконам?' Знову Єрван: 'Пишеться у Псалмі: 'Ідоли народів срібло і золото, справа рук людських'— і ікони-бо ваші ідолами є, бо рук людських діла'. Архиєпископ: 'Ні я цьому не перечу, що ідоли народів, які не знають Бога, є ідолами, подобою тих, що безбожно у всілякій скверні жили; волхви, і чарівники, і вбивці, і перелюбники, і ті, що погано з життя цього пішли, — на їх же пам'ять дехто робить ідолів. Останній же рід, сатаною зманений і осліплений, у богів собі їх перемінив, і поклонився їм, і ви те ж робите, поклоняючись вирізьбленим, і принесете в жертву синів своїх і доньок своїх бісам, проллєте кров невинну, кров синів ваших і доньок, їх же принесете в жертву вирізьбленим ханаанським — це є ідоли. А ці ж, що ми нині пишемо подоби святих Божих, — вони не є ідолами, але іконами чесними. Пишемо-бо подоби тих, що знають Бога і вірять в Нього, і угодили Йому в преподобності і правді, і були чесними, і святими, і Богу любими мужами. Зробили благодаттю Божою чудес багато: мертвих воскресили, хворих зцілили, сліпим очі просвітили, кривим ходу, глухим слух подали, розслаблених укріпили, прокажених очистили, бісів з людей вигнали. їх же кінець чесний, і пам'ять похвальна і вічна. Чесна-бо перед Господом смерть проподобних Його, і пам'ять праведного з похвалами, і в пам'ять вічну буде зодягнений праведник'. Знову Єрван злословив, що нічим не відрізняються ікони від ідолів. Архиєпископ казав: 'Одежа твоя, Єрване, і скинія свідоцтва — обоє з вовни і льону є, чи мають вони однакову силу? Палиця твоя і жезл Аарона, що проріс, — чи мають вони честь однакову? Горщик, що в тебе вдома, і посудина, в якій же манна, — чи рівнозначні вони для тебе? Скриня твоя, в яку кладеш потрібне для твого тіла свого, і Ковчег Завіту Господнього — чи однакову мають славу? Вогонь і єлей, що в домі твоєму заради просвітлення запалюєш, чи порівняєш зі свічником золотим семисвічним? Дім, в якому ж перебуваєш, і храм, який Соломон збудував, — чи рівно уподобиш? Ніяк же. Але почитаєш їх незрівнянно, бо ними благодать Божа колись приходила. Таким чином і наше пізнай, що иншим є образ лиця пагубного, в пеклі зануреного, а иншим є ікона святого угодника Божого, бо від неї випромінюється нам благодать Господня молитвами того, що на ній зображений'. Говорив же Єрван і про ангелів, що є безплотними, по писаному: 'Робить Ангелами своїми духи', проте християни не соромляться на іконах їх писати і духів тілесно зображати. На це архиєпископ: 'Не маєш що говорити, від вас-бо самих ангелів Божих писати навчилися'. Єрван: 'Ніякого в нас не було діла такого ніколи'. Архиєпископ: 'Пройшов ти весь Закон старий і цього не довідався?' Єрван: 'Живий Господь, що не знаю, аби коли у нас ангельські образи писалися і шанувалися'. Архиєпископ: 'Справді, ви то діло почали. Коли-бо створив Соломон храм Богу Вишньому, чи не створили нагорі чистилища херувимів слави, осіняючих вівтар? Також і над першими дверима святилища, і над другими чи не влаштували херувимів? А в скинії свідоцтва, що Мойсей збудував, чи не було подоби херувимів над Ковчегом Завіту? Також і на завісах чи не херувимів лиця були шиттям зображені? І всі ті ангельські подоби чи не шанувалися вами разом зі скинією і храмом? Якщо-бо ви безтілесні єства, зображаючи, шануєте, то нащо нам докоряєте, що зображаємо і шануємо лиця тих святих мужів, що в плоті Богові благоугодили?' Таке і тому подібного пребагато [як же пишеться в книзі окремій] говорили, перебули день четвертий, і настав вечір. Коли ж встали цар і архиєпископ, розійшовся собор, сподіваючись на ранок кінець змагання і торжество переможця побачити. Євреї-бо раділи за Єрвана, бо задоволені були щодо питань і відповідей проти архиєпископа. Сміливим його робили, кажучи: 'Добре даєш собі раду, не бійся, але стій ще міцніше, бачимо-бо, що Бог є з тобою, хай не настрашиться серце твоє, бачиш же, що і цар обох вас із задоволенням слухає'. Єрван же відповідав їм: 'Браття, муж той, як же бачу, розумом і словами значно перевищує мене, і неможливо перемогти його, чули-бо ви, що всі слова уст моїх спростував і відкинув і простими зробив'. Назавтра ж дуже рано прийшли знову до Єрвана наймудріші юдеї, говорив їм він: 'Свідчу вам нині, браття, щиро, що буду переможений архиєпископом, бачив-бо вночі у видінні Мойсея, пророка нашого, й Ісуса — про Нього ж між нами суперечка. Бачив же їх, що стояли на крилі якогось святилища і говорили, і бачив Мойсея, який поклонявся Ісусу і руки свої до грудей притиснуті, ніби зв'язані, мав, і з боязню стояв перед Ним, ніби перед Господом Богом своїм. Дивувався я через те, і розкрилися уста мої і сказав: 'Господи, Мойсею, чи добре те, що твориш?' Він же, обернувшись, заборонив мені, кажучи: 'Припини, не грішу я, поклоняючись Владиці моєму, бо не є одним із подібних тобі, пізнаю-бо Творця мого і Господа. Нащо ж ти завдаєш труду праведному архиєпископові, істині противлячись? Але вже у день, що надходить, переможений будеш ним і поклонишся йому, як же і я Господеві Ісусові Христові'. Це бачу, браття, і що є — не знаю, але проте не маю слабнути, стоячи за закон наш, аж поки влаштує Бог, що хоче'. Це вони чули, багато хто засумнівався і розгубився. Коли настав день і собор приготований був, цар же зі синклітом і архиєпископ із клиром прийшли, і багато люду зійшлося, — встав Єрван з багатьма законовчителями, які допомагали йому, і почалася суперечка, як же вчора і четвертого дня. Схоластик же один, нотарій архиєпископовий, його ж привів був зі собою з Олександрії, скорописець цей, там же стоячи, писав всі слова обох: і ті, що від архиєпископа, і ті, що від Єрвана уст виходили. Але допомогою Духа Святого, що діяв в устах святителевих, долалася сторона супротивників, наша ж перемагала у Господі. Архиєпископ-бо переможцем у всіх словах був, а Єрван знеміг, знемогло ж і багато законоучителів, що допомагали йому, проте засліпила їх злість їхня і вухами важко чули, і очі свої проти істини мружили. І треба було, щоб за словами святителевими ішла сила віри і чудесне діло, аби ж їх, озлоблених гнівом, викрити і невір'я їхнє посоромити, що і сталося таким чином. Коли знеміг Єрван остаточно, возвав, кажучи: 'Для чого тратимо час в довгих розмовах і гаданнях? Хай я розв'яжу цей поєдинок. Якщо хочеш, о архиєпископе, щоб без лукавства я повірив Ісусові твоєму, що Він є Бог істинний, то покажи мені Його живого, щоб я побачив Його і заговорив з Ним, — і тоді увірую, що ви, християни, здолали нас і перемогли'. Коли це Єрван сказав, сонмище юдейське закричало на нього: 'Просимо тебе, учителю наш, щоб не зманився ти і християнином не став, але знову мужайся і кріпися в істині, знай-бо, що нічого ж нема правдивішого, окрім єдиного Бога отців наших'. Єрван же до них казав із гнівом: 'Що ви злословите, чуєте ж, якщо завірить мене, що Він той, про кого провістили пророки, чого иншого чекати хочете?' Бачив же архиєпископ, що щиро говорить, а не підступом, сказав до нього: 'Велику спокусу вносиш, о Єрване, і вище сили прохання, не з людьми змагаєшся, а з Богом, проте заради переконання твого і тих, що з тобою, щоб і вірних серця зміцнилися, сильний є Господь і це зробити. Скажи-бо остаточно, як хочеш, щоб запевнив тебе?' Єрван каже: 'Впроси Владику твого, що на Небесах є, як же кажеш, щоб зійшов сюди і явився мені, і хай побесідую з Ним. І живий Господь, що відразу увірую в Нього й охрещуся'. Коли це Єрван сказав, закричав натовп жидівський, кажучи: 'Справді, о архиєпископе, сповісти нам ділом твоїх слів мудрість, покажи нам Христа свого, щоб, не мавши чого иншого відповісти, зі страхом повірили в Нього'. І наполягали, кричучи на святого Григорія, щоб показав їм Христа відчутно, що є живий після розп'яття і смерти. Після цього говорили окремо євреї між собою: 'Якщо-бо покаже нам архиєпископ Христа свого, то що буде? Горе нам і, не хочучи, маємо християнами бути'. Инші ж говорили: 'Якщо покаже Його нам, то чому не хочемо увірувати в Нього?' Инші ж казали: 'Як можливо показати того, що, як людина, вбитий помер, і стільки перейшло літ до сьогодні, відколи він помер, де-бо знайдеться тіло і дух його, розсипалися давно кості і жили у гробі'. Архиєпископ же, роздумуючи над діла величиною і противників велике налягання бачучи, весь розумом на Господа поклався. І думав собі, що якщо не ' помолиться про це до Владики Христа, щоб у такому поєдинку і потребі виконав прохання їхнє, то вельми має торжествувати сторона противників, і виявляться євреї переможцями, християни ж ніби переможеними, і будуть вороги насміхатися і збиткуватися із християн. Сказав те з упованням до жидівського зібрання: 'Якщо зболить Христос мій, всіляко маю показати Його вам. Але ви напевне знайте, що якщо покажу Його вам і не схочете у Нього вірувати, то зразу мечем всі будете знищені. Якщо ж через недостойність свою не зможу вам Господа свого показати, то ідіть далі, як воля ваша' . Це почувши, вони печальні і радісні були. Печальні, сумуючи, що якщо покаже їм Христа, муситимуть у Нього увірувати, хоч не хочуть. Радісні ж, сподіваючись, що не покаже і будуть у своїй омані перебувати вільно. Угодні ж були архиєпископові слова і Єрвану, і тим, що з ним, наймудрішим законовчителям, і говорили до себе: 'Всіляко неможливим є, щоби людина, отцями нашими вбита, умерши ж, і замкнута в гробі, і викрадена своїми учнями п'ятсот і більше років тому, могла бути живою'. Святий же отець наш Григорій знає слова Господні, в Євангелії сказані: 'Якщо маєте віру, як зерно гірчичне, скажіть горі цій перейти звідси туди, і перейде, і нічого ж неможливого не буде для вас'. Ті Господні слова в голові обдумуючи, віру ж безсумнівну до Бога маючи і твердо на Нього уповаючи, встав зі столу свого і відійшов трохи від них на місце, зручне до молитви. Цар же зі всім вірним народом чудувався і дивувався великому його до Бога дерзновенню і вірі, що і на це страшне діло насмілився. І з жахом дивилися, що далі має бути. Святитель же, трохи далі від собору відійшовши, знаменням хресним себе знаменувавши, на молитву став. Смиренно і благоумильно коліна схиливши і весь вгору себе піднісши, молився довго, щоб чули ті, що при ньому були. Згадував у молитві всі таїнства воплочення Бога Слова і все Христове з людьми життя: від Різдва аж до добровільного страждання, хреста і смерти, і триденного Воскресіння, і на Небеса з Тілом зішестя. Врешті сказав: 'Яви Себе, Владико, чуттєво цим закаменілим і осліпленим злістю, яви Себе заради слави Імени Святого Твого, щоб тілесними очима побачили животворну Твою людськість, в неї ж заради нас смиренно вбрався і з нею ж на Небо вознісся. Хай-бо, побачивши Тебе, увірують в Тебе, істинного Бога, і в Отця істинного, що послав Тебе, і у святого Твого Духа'. Коли закінчив він молитву і всі на нього уважно дивилися, раптом стався великий струс і грім страшний зі сходу, що і земля захиталася, і всі попадали зі стаху. Помалу ж вставши і до сходу очі возвівши, побачили, що відкрилося Небо і хмара ясна з полум'ям вогненним і променями сонячними звідти сходила на землю. Посеред хмари ж видно було Мужа, гарнішого вродою від синів людських, — Господь наш Ісус Христос Лицем невимовно сіяв і одягом, до блискавок подібним, світився. Плавним якимось рухом по хмарах ступав, і йшов, наближаючись до нижніх, і встав вгорі просто архиєпископа зверху хмари, привертаючи всі очі і серця до Себе вродою Своєю, її ж язик описати не може. Але від страху слави Його, її ж неможливо побачити, як же колись на Таворі учні, впали всі ниць на землю: цар, і вельможі, і весь народ від малого до великого. А юдеї, трепетом великим одержимі, туди і сюди оберталися, шукаючи втечі: опалювало їх божественної святости осяяння, і слава Господня, якої зріти не могли, страхом великим хитала їх. Але не було можливо втекти їм ані ж із місця назад поступитися: невидима сила тримала їх. Архиєпископ же укріпився, великим голосом до Єрвана возвав: 'Це, о Єрване, Той, про Кого ж багато слів сказання чув ти, поглянь на Нього і переконайся, що єдин Свят, єдин Господь Ісус Христос на славу Бога Отця. Амінь'. Єрван же, помертвівши, не міг нічого промовити. І прийшов голос від велеліпної слави Господньої, кажучи: 'Заради молитви єпископової зцілює вас Той, Кого розп'яли батьки ваші'. Від голоса ж того більше людей потряслося і падали на землю, страхом одержимі. І так, як колись Савло, що йшов до Дамаску, коли світло його з Небес осіяло і голос зверху прийшов, на землю впав і відкритими очима нікого ж не бачив, так і ці осліпли, і хоч розплющені мали очі, проте нікого не бачили. Тужили-бо і ридали гірко. Коли це їм сталося, був перед Лицем Господнім шум якийсь божественний, і хмара світла, що під Ним, сховала Його від всіх очей і вигиналася звідусіль у слід Його, коли сходив Він угору, аж поки вся слава Господня в небесне не вмістилася і инше все видиме від очей не сховалося. Цар же і вся громада християнська, осмілившись, сильними криками услід Господу довго кликали, кажучи: 'Господи, помилуй!' Чесний же архиєпископ лежав лицем до землі, за людей Господові молитву приносив зі сльозами. Після цього всі зібрані на собор, цар і ті, що з ним, — синкліт і народ, святішого архиєпископа Григорія з великим благоговінням і боязню вшановували, чудувалися такій його святості і молитви його силі. Юдеї ж один одного питали: 'Чи бачиш що, брате?' І відповідали один одному, що нітрохи не бачать. Закричали ж до Єрвана: 'Горе нам, учителю наш, що зробиш?' Єрван же казав: 'Чи ми одні осліпли, бачивши Бога християнського, чи і християни так постраждали?' Християни, чувши, казали: 'Ми, благодаттю Господа нашого, добре бачимо, і здоровими є очі наші більше, ніж перед тим. Ви ж єдині є сліпими за невірство ваше, Бог-бо покарання Господь, Бог покарання, і не похитнувся, відтяв зір лютому вашому юдейському оку, бо недостойними є бачити Його'. Тоді Єрван зі всією громадою єврейською молив архиєпископа зі сльозами, щоб відкрив осліплені очі їхні і подав їм святе хрещення. Архиєпископ же питав їх, чи вірують справді в Господа нашого Ісуса Христа. І повідомили всі, що вірують безсумнівно. Огласивши їх, сам і з тим, що були з ним, єпископами і пресвітерами служив хрещення святого таїнства. Було ж так, що коли входили євреї в святу купіль, зразу відпадала від очей їхніх ніби луска, і прозрівали тілесними, разом і душевними очима, серцем віруючи в правду, устами ж своїми Господа нашого Ісуса Христа ісповідуючи у своє спасіння. І хрещені були в ім'я Отця, і Сина, і Святого Духа, починаючи від Єрвана, — його ж сам цар з купелі приймав. І наречено було Єрванові у святому хрещені ім'я Лев. І зарахував його цар до синкліту і ради своєї, зробив його патрицієм, як чоловіка благорозумного і чести достойного. І каявся Єрван вельми через свій пери: блуд, і дивувався з жахом, маючи завжди в голові явлення Господнє. 'Як, — казав, — живий є Господь Ісус Христос на Небесах, Його ж батьки наші розіп'яли, і поховали, і думали, що Він мертвий'. І говорив зі сльозами: 'Господи, Ісусе Христе, Сину Бога живого, прости мені, бо згрішив перед Тобою у своєму невіданні'. Святішого ж архиєпископа шанував, як ангела Божого, не хочучи від нього відлучатися. І так Омирітський край весь проствітився світлом святої віри у всіх містах і селах не лише юдейських, але й еллінських. І була радість велика по всій землі тій, але й ангели на небесах раділи через стількох душ навернення і покаяння, і славлений був Бог, що хотів спасіння всіх людей. Після цього святіший архиєпископ Григорій радив цареві, щоб звелів не бути домам і житлам юдейським вкупі, але щоб селитися їм між християнами, аби не чинили таємних між собою зборів і рад. Звелів же і закон царський написати такий, щоб ніхто з євреїв не приводив доньці своїй мужа з роду єврейського, але з християнських синів зятя собі брав, і синові єврейському щоб не брав нареченої з доньок єврейських, але із християнських щоб шукав. Якщо б хтось насмілився закон цей переступити, той підлягатиме мечним мукам. Це ж зробив архиєпископ, щоб рід єврейський із християнами змішався і забув по багатьох літах давні старозавітні віру і звичаї. Були ж тиша і смирення глибоке, і благочестя всюди світилося, цар зі святішим архиєпископом Григорієм без лінивства для Бога працювали, всеношні славослов'я Владиці Христові возсилали, про спасіння душ людських турбувалися і управляли царством з милістю та істиною. Прожив же той благочестивий цар Аврамій на царстві Омирітському літ тридцять, упокоївся в Господі, день смерти своєї мав передвіщений святим Григорієм, і похований був славно в царствуючому граді Афарі. Тоді, по переставленні царевому, в короткім часі святий отець наш Григорій, добре стадо випасши й утвердивши віру на основі апостолів і пророків, багато зробивши знамень і чуд на славу Божу, перейшов від життя цього місяця грудня в 19-ий день. І покладений був чесно в тому ж граді, в усипальниці великої церкви. Ридала за ним вся земля Омирітська, а найбільше хрещені юдеї: всім-бо як батько добрий був і милостивий, любий людям і благоприємний Богові. Перед Ним же і представ у лику святих єрархів, з ними славлячи Отця, і Сина, і Святого Духа навіки. Амінь. У той самий день пам'ять святих мучеників Іллі. Прова і Аріса, єгиптян родом, що в Куликійському краї в Асклаоні-граді за Христа постраждали. І святогс мученика Тимотея, що в Мавританії у вогні загинув. І святого мученика Полвевіста, спаленого в Кесарії.  Місяця грудня в 20-ий день Страждання святого священномученика Ігнатія Богоносця  Коли Траян скіпетри царства Римського прийняв, був Антіохійської церкви єпископом святий Ігнатій, названий і суттю Богоносець, який прийняв престол після святого Євода, що був після святого апостола Петра. Розповідається ж про цього божественного Ігнатія Богоносця, що коли ще був немовлям, а Христос Господь у той час на землі з людьми жив, народи про Церкву Божу учив, тоді і батьки того немовляти серед людей там поблизу стояли і слухали слів божественних, що з уст Спасителя виходили, мали ж з собою цю свою дитину. Поглянув на них Господь і покликав від них до Себе дитину Ігнатія. Поставивши ж його посередині, й обнявши його, і на руки взявши, казав: 'Якщо хто не стане смиренний, як дитина ця, не зможе увійти в Царство Небесне. І якщо одного з таких дітей прийме в Моє ім'я, мене прийме'. 1 через те святий Ігнатій був наречений Богоносцем, бо носив його на руках Бог воплочений. Не менше ж і через те, що й він носив Бога у серці своєму і в устах — посуд цей подібний посудові вибраному Павлові — щоб пронести ім'я Боже перед народи і царі. Був же спершу учнем святого Івана Богослова, разом зі святим Полікарпом, Смирнським єпископом. Після цього радою всіх апостолів святих був поставлений єпископом Антіохії, звідки пішло ім'я християнське. І, прийнявши церковне правління, великими трудами і потами сіяв проповідь благочестя, виявляючи у всьому ревність апостольську. Цей святий єрарх встановив у церкві на два лики співати божественні пісні, уподібнюючись ликам ангельським. Коли був він у піднесенні і божественного в откровенні видіння сподобився, бачив ангельські лики, що співали поперемінно: коли співав один лик, мовчав другий; співав другий — слухав перший. І коли той закінчував свою пісню, починав инший. І так ніби подавав лик ликові піснеспіви, прославляючи Святу Тройцю. Це святий Ігнатій в откровенні бачивши, передав такий чин спершу Антіохійській своїй Церкві, а звідти і у всіх Церквах прекрасний той чин прийнявся. І був Богоносний той архиєрей добрий церковних чинів правитель, і досконалий служитель Христових таїнств, а потім і мученик, звірам на поїдання відданий, про що наступне явить слово, Коли-бо цар Траян, маючи велику війну зі скитами, здобув над ними перемогу, захотів за те піднести дяку нечестивим богам своїм жертвами по цілому своєму царстві, думаючи, що з їхньою допомогою є переможцем над ворогами, молив же їх, щоб і в майбутні часи щасливо влаштовували його воїнствування і царювання. Тоді піднялося гоніння на християн немале. Довідався-бо цар, що християни не лише богам їхнім принести жертви не хочуть, але і насміхаються з них, викриваючи їхню оманливість. Через те звелів всюди християн, які велінню його не підкоряються, убивати. Коли ж ішов той цар на иншу війну, проти персів, трапилося йому бути в Антіохії, і наговорено йому було на святого Ігнатія Богоносця, що Христа, Пилатом на смерть засудженого і на хресті розп'ятого, шанує як Бога і встановлює закони про дівства збереження і про зневагу багатства, і всього того, що є життю солодким. Це чувши, Траян прикликав святого, сидячи зі всім своїм синклітом, і казав: 'Чи не ти той, що називаєшся Богоносцем, чиниш спротив нашим велінням і розбещуєш цілу Антіохію, ведучи за Христом своїм?' Божественний ж Ігнатій відповідав: 'Я є'. Казав цар: 'І що таке — це прізвисько Богоносець?' Казав святий: 'Носячи Христа Бога в душі моїй, Богоносцем є'. Казав цар: 'Чи ти-бо носиш Христа свого в собі самому?' Відповідав святий: 'Справді ношу, написано ж: 'Вселюся в них і ходитиму'. Казав цар: 'Що ж ми? Чи не здається тобі, що ми будемо носити завжди богів наших у пам'яті нашій і їх матимемо на ворогів помічниками?' Відповідав Богоносець: 'Лихо мені, якщо ідолів народу богами іменуєш, один-бо є Бог істинний, неба, і землі, і моря, і всього, що в них, Творець, — Один Господь Ісус Христос, Син Божий Єдинородний, його ж царству не буде кінця. Якщо б Його ти пізнав, о царю, і порфира твоя, і вінець, і престол царський були б міцніші'. Казав цар: 'Залиш те, що говориш, о Ігнатію, послухай же слів моїх; якщо хочеш догодити мені і хочеш бути прийнятий в число моїх друзів, то з нами принеси богам жертви і зразу будеш у нас архиєреєм великого Дія, і отцем синкліту наречешся'. Відповідав святий: 'Нащо мені бути архиєреєм Дієвим, коли я є архиєреєм Христовим, Йому ж щодня приношу жертву хвали і цілого себе Йому намагаюся принести в жертву і сподобитися вільної Його смерти'. Казав цар: 'Кому хочеш себе принести в жертву: чи тому, що Понтієм Пилатом до хреста прибитий був?' Сказав святий: 'Тому хай буду жертвою, Хто прибив на хресті гріх і винахідника гріха — диявола — знищив і зняв з хрестом всю його силу'. Сказав цар: 'Здається мені, о Ігнатію, що не маєш здорового глузду і справедливого розсудку, — чи не зманили тебе християнськими писаннями, — инакше б ти розумів добре, яке благо підкорятися царським велінням і приносити богам жертви зі всіма'. Богоносець же, більшу прийнявши сміливість, сказав: 'Якщо мене звірам даси на поїдання, якщо на хресті мене розіпнеш, якщо мечу, якщо вогню передаси мене, ніколи ж не принесу жертви бісам, ані не боюся смерти, ані теперішніх тимчасових не шукаю благ, але одних вічних бажаю, і всіляко турбуюся, щоб перейти до Христа, Бога свого, що зболив за мене померти'. Тоді синкліт, хочучи Ігнатія ніби в помилці викрити, казав: 'Це ти кажеш, що Бог твій мертвий, — як-бо може допомогти комусь той, що помер, ще й же мерзенною помер смертю? Боги ж наші безсмертними є і називаються'. Сказав Богоносець: 'Господь мій і Бог Ісус Христос заради нас людиною став і нашого ради спасіння хрест, і смерть, і поховання волею прийняти зволив, тоді воскрес у третій день, ворожу скинув і переміг силу, і піднісся на Небеса, звідки ж зійшов, нас від падіння піднімаючи, і знову вводячи в Рай, з нього ж погано були ми вигнані, і дарував нам більші блага від тих, що були. А ті, яких ви шануєте, боги, ні один нічого не вчинив подібного, були людьми злими і беззаконними, і багато згубного зробили, мале лише якесь божества уявлення залишили нерозумним людям. Коли ж після того була знята пелена омани, виявилося, що було: як погано пішли з життя цього і смерті безсмертній передалися заради загибелі багатьох. Дій, найперший ваш бог, на Криті похований. Аскилій же блискавкою вражений загинув. Гріб Венери показують у Пафі. И Іраклій вогнем спалений — злі-бо таку кончину дістали, якої ж були достойні'. Коли це святий Ігнатій вимовив, цар із синклітом боялися, щоб дальшими його словами боги їхні не осоромилися, — звеліли його відвести до темниці. Сам же цар всю ніч не спав, думаючи, якою би смертю Ігнатія позбавити цього життя. І замислив засудити його на поїдання звірам, думаючи, що то найлютіша смерть. Зранку ж сповістив те синклітові, і всі вирішили не в Антіохії віддати звірам, щоб не став славніший серед своїх громадян, мученицьку за віру кончину прийнявши, і щоб инші, на нього дивлячись, в християнстві не утверджувалися. 'Через те, — казали, — треба його в Рим відвести зв'язаного і там звірам віддати: так-бо, довгою дорогою змучений, важчу кару прийме і серед римлян, де його ніхто не знає, як один зі злодіїв загине, ні найменшої по ньому не зостанеться пам'яті'. Приємна була рада ця цареві, і дав на святого Ігнатія вирок смертний, щоб у Римі під час свята на арені, перед зібранням всього народу, звірам відданий був. Так від нечестивих осудився святий, хай буде на огляд ангелам і людям. Прийнявши ж на себе той вирок, богоносний Ігнатій велегласно хвалу воздавав Богові і з великою насолодою прийняв накладені на нього вериги. Цар-бо пішов з військом на війну, а божественний страждалець, тяжким залізом обкладений і десяти воїнам жорстоким і немилосердним відданий, був ведений до Риму. Виходячи ж із Антіохії, багато про Церкву помолився і стадо своє Богові поручив. І плакали за ним вірні і ридали гірко, а инші з ним в путь ішли, великою до нього прив'язані любов'ю. Коли ж прийшли воїни зі святим до Селевкії, сіли в корабель, і звідти плили, пристали в Смирні. Там цілував святого Полікарпа, божественного апостола, Смирнського єпископа, свого співучня, і з ним утішився богонатхненною бесідою, радіючи в путах своїх і красуючись веригами: що-бо йому кращою могло бути прикрасою, як ті вериги, якими обкладений був за Господа свого? Тоді з иншими єпископами, і пресвітерами, і дияконами, як належить, вітався. Сходилося-бо до нього багато з церков азійських і градів, бачити його хотіли і з уст його божественні слова чути хотіли. І просив їх святий, щоб помолилися за нього, щоб йому швидко зубами звірів звільнитися від пут тіла і явитися перед Лицем бажаного Господа. Бачачи ж їх вельми збентежених і що не можуть стерпіти розлуки з ним і смерти його, боявся, що й ті, що в Римі, вірні збентежаться так само і не стерплять, щоб переданий він був звірам, і зроблять якусь перепону. І щоб не підняли руку на тих, кому наказано було віддати його на поїдання звірам, бо зачинять йому відчинені двері мучеництва. Надумав-бо послати до них, щоб і вони помолилися за нього, щоб не перервався плин його страждання, але скоро звірами звільнений був і перейшов до любого свого Владики. Писав-бо це: 'Ігнатій Богоносець, єпископ святої Божої Церкви в Антіохії, милосердя сподобившись у величності Вишнього Бога Отця і Ісуса Христа, Єдинородного Його Сина, Церкви освяченої і просвіченої волею Бога, Який створив все, що належить до віри і любови Ісуса Христа, Бога і Спаса нашого, яке є в місці Римської землі, яку і цілую в Ім'я Отця Вседержителя і Ісуса Христа, Сина Його, радіючи. Молячи Бога, отримав, що побачу чесні ваші лиця, що вельми хотів. В'язень-бо в Христі Ісусі, сподіваюсь цілувати вас, якщо воля Божа буде, щоб сподобитися аж до кінця намір свій здійснити. Початок-бо добрий і приємний мені, якщо лише благодать отримаю, щоб жереб свій без перешкод до кінця самому прийняти. Боюся-бо любови вашої, щоб вона мені не зашкодила. Ви можете робити, що хочете, мені ж нелегко до Бога прийти, якщо ви мені попустите через тілесну любов. Не хочу ж вам, людям, догоджати, але Богові, як же і догоджаєте Йому. Ані ж я не зможу ніколи мати такого часу, щоб до Бога прийти, ані ж ви, якщо мовчатимете, краще діло явити не можете. Якщо-бо про мене мовчатимете, я Божим зроблюся. Чи якщо тіло моє полюбите, знову іти [далеко] буду. Краще ж дайте мені, хай принесений в жертву Богові буду, коли жертовник буде готовий, щоб, любов'ю лик склавши, заспівали ви Отцеві про Христа Ісуса, як єпископові Сирському благоволив явитися зі сходу на захід посланий той, хто прикликав свідком його Христових Страстей... Ніколи ж не заздріть нікому й инших [не заздрити] учіть, я ж хочу, щоб і вони міцні були, як же, навчаючи, заповідаєте. Про це лише моліться, щоб подалися мені від Господа сили, і внутрішні, і зовнішні, частинам тіла, щоб не лише сказав, але і захотів, і не лише назвуся християнином, бо якщо навернуся, то й наректися зможу, і тоді буду виглядати вірним, коли світові вже не явлюся, бо ніщо ж зриме вічним не є: видиме ж тимчасове, невидиме ж вічне. Не поради це діло є, але великодушносте. Християнин коли ненавидимий є від світу, любий в Бога: 'Якщо-бо, — каже, — від світу ви були б, світ-бо своє любив би, нині ж, тому що від світу ви не є, але Я вибрав вас зі світу, через те ненавидить вас світ, пребудьте в Мені. Я пишу всім Церквам і всім кажу, що добровільно за Христа умираю, якщо лише не забороните мені. Прошу вас, щоб безчасовою любов'ю мене не втримували, лишіть мене на поїдання звірам, за їх допомогою ж Бога досягти зможу. Пшеницею Божою є, зубами звірів хай змелений буду, щоб, як чистий хліб, Богові знайтися. Навчайте краще звірів, щоб мені гробом стали і нічого ж від тіла мого не зоставили, щоб не був обтяжливим кому, як мертвим стану. Тоді буду істинним Христовим учнем, коли тіла того більше не побачить світ. Моліть Господа за мене, щоб тими знаряддями (зубами звірів) Богові чистою став жертвою. Не як Петро і Павло це заповідаю вам, вони апостоли Ісуса Христа [судді світу], я осуджений. Вони вільні, я ж нині раб. Але якщо постраждаю, вільний буду — Ісусовий Христовий — і воскресну в Ньому вільно. Нині, у Ньому зв'язаний, вчуся нічого не хотіти мирського і суєтного. Від Сирії аж до Риму зі звірами борюся, на землі і на морі, вдень і вночі, зв'язаний десятьма леопардами, що є воїнами-стражами... Проте я образами від них більше повчаюся, а не оправдуюся цим, але насолодився звірами [і в Римі], приготованими для мене, їх же і бажаю — щоб швидкі мені були на знищення, щоб зразу мене з'їли, а не, ніби когось забоявшися, не торкнулися. Якщо ж вони добровільно не захочуть, я насильно, роздразнюючи, примушу їх. Пробачте мені, я знаю, що мені на користь. Нині починаю бути учнем Христовим, коли нічого з видимого чи невидимого не бажаю, щоб Христа досягнути. Вогонь, хрест, звірів збіговисько, розсічення, роздирання, костей ламання, частин тіла роздроблення, всього тіла нищення — і всі диявольські муки на мене хай прийдуть, лише хай Ісуса Христа отримаю. Ніякої користи мені зі світських утіх ані царства віку цього, краще мені померти за Христа Ісуса, аніж царювати до кінця землі. Яка-бо користь людині, якщо світ весь здобуде, душі ж своїй шкоду принесе? Господа бажаю, Сина істинного Бога і Отця, Ісуса Христа — Того шукаю, що за нас помер і воскрес. Простіть мені, браття, не бороніть мені до життя прийти, — Ісус-бо є життя вірних — якщо не хочете, щоб для мене помер, смертю-бо є життя без Христа. Якщо хочете, щоб я Божим був, не догоджуйте світові, дайте мені чисте Світло бачити. Якщо туди перейду, Божим чоловіком буду. Дозвольте мені бути наслідувачем страждань Христа, Бога мого. Якщо Його хтось тут має, хай зрозуміє, чого хочу, і хай змилосердиться наді мною, знаючи, чим я одержимий є. Князь віку цього хоче мене розтерзати, душу ж мою і волю, що маю до Бога, знищити. Ніхто ж бо з тих, що тут є, не допоможе Йому, краще зі мною будьте Божими, щоб, називаючи Ісуса Христа, світові ж не надавали переваги, щоб заздрости у вас не знайшлося. Якщо мене не послухаєте, якби з вами цей просив инше (щоб врятувати мене від смерти), але цьому більше, віруючи, підкоріться, як нині вам пишу. Живий-бо я пишу вам, любов'ю повний померти за Христа. Своєю любов'ю до хреста прибитий, і нема в мені вогню любови до речей світських, але вода жива, що тече в мені, в глибині мене говорить: 'Іди до Отця'. Не насолоджуюся їжею тлінною ані насолодами цього життя, лише Тілом Христа, Сина Божого, народженого пізніше з насіння Давидового і Аврамового. І пиття Божого прагну, Крови Його, що є любов'ю негинучою і життям вічним. Не хочу далі по-людськи жити, це ж буде, якщо захочете: Христові співрозіпнуся, живу ж уже не я, але живе в мені Христос. Короткими писаннями прошу вас: не бороніть мені, повірте мені, що Ісуса люблю, що заради мене помер. Що воздам Господеві за все, що дав мені? Сам Бог і Отець і Господь Ісус Христос явить вам це, що істину говорю. Ви ж разом зі мною моліться, щоб намірене я отримав Духом Святим, — не за плоттю вам написав, але за Божою волею. Якщо постраждаю, полюбіть мене. Поминайте в молитвах ваших Церкву Сирійську — вона більше за мене Христа має Пастирем, що сказав: 'Я є Пастир добрий'6. Сам Він відвідає її і про неї потурбується, і ваша до Нього любов. Я ж соромлюся одним із пастирів наректися, ані не достойний є останнім з них бути, і негідник якийсь, але помилуванням Божим дістав, щоб бути кимось, якщо до Бога прийду. Цілує вас мій дух і любов Церков, що в Ім'я Ісуса Христа прийняли мене, — не як того, що мимо йде, — і на віддалі проведений до входження градського. Пишу ж вам це зі Смирни через ефесян достойноблаженних. Є ж зі мною і Крокос жаданий мій з иншими багатьма, що із Сирії до Риму заради слави Божої ідуть. Написав вам це в дев'ятий календ вересня [тобто двадцять четвертого дня місяця серпня]. Будьте здорові завжди, браття, в терпінні Ісуса Христа. Амінь'. Це послання в Рим перед собою пославши, по недовгім же часі і сам вийшов зі Смирни, воїнами ведений. І приплив до Троади і Неаполя, перейшов ногами Філіпополь і Македонію, відвідуючи ті, що на шляху, церкви, повчаючи в них, і наказуючи, й утверджуючи немічних братів, усім же бадьорими і тверезими бути наказуючи. Коли ж перейшов Єпир і переплив море Адріятичне і Тирейське, пристав у Путеолі, і прийнятий був з воїнами люб'язно вірними, що там були. А звідти пішов до Риму і віддався з царським посланням градському єпархові. Той же, Богоносця бачивши і писання царське прочитавши, зразу звелів приготувати звірів. Підійшов же і день святковий, і ведений був святий на площу. Зібрався ж і весь град подивитися: пішла-бо чутка всюди, що єпископ сирійський зі звірами має змагатися. Святий же на позорищі поставлений був, звернувся до народу, мужньою душею і лицем світлим хвалячись і благоволіючи через безчесну ту смерть, Христа ради прийняту, велегласно возвав, кажучи: 'Мужі римські, що дивитесь на теперішній мій подвиг, знайте, що не через беззаконня якесь на цю смерть осуджений є, але через єдиного мого Бога, Його ж обняв я любов'ю і Його ж ненаситно бажаю. Є-бо Його пшеницею і зубами звірів змелюся, щоб чистим Йому хлібом бути'. Коли святий це промовив, випущені були на нього леви і, зразу накинувшись, розтерзали святого і з'їли, більші тільки залишивши його кості. І сповнилося бажання Святого, що хотів, аби звірі тілу його стали гробом, — Бог так допустив на бажання угодника Свого. Міг-бо перед ним загородити уста левам, як же перед Даниїлом у рові і перед Теклею також на позорищі заради слави Імени святого Свого, проте не зробив цього, воліючи більше бажання і прохання раба свого виконати, аніж всемогутню Свою прославити силу. Таким був кінець святого Богоносця Ігнатія, такий його подвиг, така його до Бога любов. Коли ж розійшлося позорище, вірні, що в Римі були, до них же написав зі Смирни, і хтось з тих, що прийшли з ним, зібрав залишки його костей, ридаючи за ним невтішно, і поклали їх чесно на місці відомому за градом грудня місяця в день двадцятий. Багато ж днів вірні плакали через розлуку з ним і, не відходячи від гробу його, з псалмами і піснями перебували. Тоді явився вночі святий і, кожного з них обнявши, вгамував ридання їхнє й утішив скорботу серця їхнього. Инші ж знову бачили, що стояв і молився за град, і потом вкривався, ніби у великому був подвизі і труді. Довідавшись же про кончину святого Ігнатія і про його мужню великодушність, як без боязні і радісно ішов померти за Бога свого, Траян-цар зжалився над ним. І, чувши про християн, що людьми є благими і ласкавими, повстримно живуть і чистоту люблять, всіляких же злих діл стороняться і непорочне життя мають, а царству його нічим не є противними, хіба лише що багатьох богів не хочуть мати, але одного шанують Христа, звелів не шукати їх більше, щоб убивати, але залишити їх мирно жити. Після цього чесні святого Ігнатія Богоносця кості перенесені були славно в Антіохію — на захист граду і на зцілення хворих, на веселість же в цілому його стаді, а в славу Бога, в Тройці єдиного, від усіх славленого навіки. Амінь. Про цього святого Ігнатія Богоносця дехто розповідає і таке, що, коли на поїдання звірам вели його і він безперестанно Ім'я їсуса Христа в устах мав, спитали його нечестиві, нащо Ім'я те безперестанно устами згадує, — то відповів святий, що має в серці своєму Ім'я Ісуса Христа написане, устами-бо Того ісповідує, Кого ж в серці завжди носить. Після цього з'їли святого звірі. При рештках його костей, Вожею волею, збереглося серце цілим, звірами не з'їджене. Невірні ж, його знайшовши і слова святого Ігнатія згадавши, розрізали серце те посередині надвоє. Хотіли довідатися, чи правда, що він казав, і знайшли.всередині на обох половинах розрізаного серця золотими літерами напис: І[су]С Х[ристо]С. Так святий Ігнатій ім'ям і насправді був Вогоносець, носячи в серці своєму завжди Христа Вога, Вогомисленим розумом, ніби тростиною, написаного. У той самий день святого отця нашого Філогонія Єпископа, його ж Золотоустий-святий похвалами пошанував.  Місяця грудня в 21-ий день Страждання святої мучениці Юліянії-дівиці і тих, що з нею  Нікомидія, преславний у Витинії град, ідольському служінню належав вельми в ті роки, коли Диоклитіян на заході, Максиміян же на сході, обидва нечестиві царі, царювали. У тому граді тоді був чоловік багатий і славний на ім'я Африкан, що нечестя еллінського міцно тримався. У нього ж була донька на ім'я Юліянія. Коли вона почала підростати і процвітати красою, розум же і добрі звичаї являти, обручив її собі передчасно, инших женихів випереджуючи, один із царського синкліту на ім'я Єлевсій. Відкладений же був шлюб до літ, на те придатних. Тим часом дівиця, чувши про Христа Євангельську проповідь, увірувала в Нього таємно. Бачивши небо, землю, повітря, море, вогонь, шукала Творця їхнього — і з творіння навчилася пізнавати Творця, як же мовить святий Павло: 'Невидиме Його від створення світу думанням про твори стає видимим'. І говорила собі благорозумна та діва: 'Один є Бог істинний, Йому ж поклонятися належить, ідоли ж бездушні не є богами, але мешканнями бісівськими'. І віддалася молитві і читанню писань божественних, повчалася в законі Господньому вдень і вночі, таємно від батька свого, що був великим приятелем бісам, а ворогом християнам. Мати ж її, хоч була також еллінкою, але й християнського благочестя не цуралася, проте до обох була байдужа: ані ідолам ревно не служила, ані ж Христа благочесно не шанувала, і не дбала про те, якої віри тримається донька її. Отож легко було блаженній діві утаїти перед батьком свою в Христа віру, молитві ж і читанню віддаючись, не переймалася тим і її матір. Маючи ж серце своє, любов'ю Божою сповнене і в благочесті утверджене, думала, як би позбутися нареченого свого й уникнути шлюбного з нечестивим єднання, дівство своє цілим врятувати від ідолопоклонника і тіло чистим зберегти від слуги бісівського. Надходив-бо шлюбний час, послала до Єлевсія, нареченого свого, Юліянія, кажучи: 'Не готуйся марно до шлюбу, хай буде тобі відомо, що не хочу іти за тебе, якщо спершу єпархом цього краю не будеш'. Це ж свята зробила, думаючи, що неможливо Єлевсію єпаршеськии сан отримати, — і таким чином позбудеться шлюбу з ним. Єлевсій же, любов'ю до неї полонений, почав всілякими стараннями про єпаршеськии сан старатися: то прошенням належним, то великими дарами, то можновладним заступництвом, — просячи у Максиміяна-царя, щоб вшанував його тим саном. І ледве за багато часу і великими маєтками отримав бажане — помагав йому біс. Диявол-бо хотів святої дівиці знищити добрий намір і сприяв Єлевсієві. Коли єпархом був поставлений, зразу до нареченої послав, кажучи: 'Радуйся, Юліяніє, що маєш мене — жениха, світлого славою: єпарх-бо я, будь до шлюбу готова'. Вона ж бачила, що тим задумом не уникнути сітей його, і відкрила те явно, що довго у серці таїла, і через посланих відповідала йому таке: 'Добре, що єпаршества удостоєний ти, але якщо Богові моєму не поклонишся і Йому ж, Якому я служу, Господу Ісусові Христові якщо і ти не послужиш, шукай собі иншої до співжиття, я тебе не хочу, не хочу-бо мужа неєдиновірного мати'. Це чувши, Єлевсій дивувався зміні нареченої своєї і розгнівався дуже. І, прикликавши батька її Африкана, питав його: 'Чому донька твоя і богів наших відкидає, і мною нехтує?' І сказав йому всі слова її, через посланців принесені. Африкан же, це чувши, розгубився, дивувався речі несподіваній і не менше, ніж єпарх гнівом на Юліянію запалився: він також богів своїх поганих був великий ревнитель. І зразу повернувся додому, спершу лагідно і по-батьківськи почав доньку свою питати, кажучи: 'Скажи мені, доню люба і солодке світло очей моїх, чому відвертаєшся від шлюбу і відкидаєш єпарха?' Вона ж слухати його не мала терпіння, відповіла: 'Покинь, батьку: клянуся-бо надією моєю, Господом моїм Ісусом Христом, що якщо Єлевсій спершу віри моєї не прийме, причасником шлюбу мого не буде. Що-бо то є тілом бути з'єднаними, духом же розходитися і ворогувати одне з одним?' Сповнився ж батько нестерпної люті і каже: 'Безумствуєш, окаянна, а чи любиш муки?' Відповіла дівчина: 'Муки люблю за Христа'. Казав батько: 'Так мені великих богів Аполлона й Артеміду образила, що звірам і псам дам тіло твоє на поїдання'. Відповіла свята: 'Чому-бо зволікаєш, хай прийдуть пси, хай прийдуть звірі, і багато мені смертей, якщо зможуть бути за одну, хай будуть — возрадуюся-бо, часто за Христа умираючи і приймаючи від Нього великі винагороди'. І знову батько, хитро її ловлячи, покинув лють і любо говорив до неї, просячи і вмовляючи її, щоб послухала його. Вона ж знала инше: надії доброї сповнена, вільними словами говорила: 'Хіба і ти подібний до глухих богів своїх, що вуха мають і не чують? Чи не це перше тобі сказала з присягою, що нема мені єднання з Єлевсієм, якщо спершу не погодиться Христові моєму поклонитися?' Батько ж, це чувши, замкнув її в кімнаті. Тоді знову вивів, словами добрими і ласкавими з дітолюбними сльозами схиляв святу до пошанування богів і любові Єлевсія. Мужня ж діва знову возвала: 'Не принесу жертви богам, не поклонюся різьбленим, не полюблю Єлевсія нечестивого. Христу єдиному поклоняюся, Христа шаную, Христа люблю'. Тоді батько розлютився, взяв її і без пощади, на землю кинувши, за волосся волочив, ногами штовхаючи, — не як батько, але як кат, — милосердя батьківського нітрошки не виказуючи, природну до доньки забувши любов у лютій своїй злості і нестримному гніві. Бив же її доти, поки ж сам не знеміг, і блаженна діва ледве залишилася живою. Після цього послав її до Єлевсія-єпарха, нареченого її, щоб робив з нею, що захоче. Він же, зневажений нею, страшно лютував, гнівом дихав і зубами скреготав на неї, в безчестя то собі немало зараховуючи, що погордувала ним і від любови його відвернулася. Тішився ж вельми, що потрапила в руки його і отримав владу вад нею. І зразу судити її відкрито [єпарх цей] замислив — ніби за нешанування богів, насправді ж помсту творячи за свою від неї зневагу. І, сівши на судищі, звелів привести на випробовування Агницю Христову. Сталося ж, що, коли свята діва Юліянія перед Єлевсія, обручника свого, на суд була приведена і вродою лиця, як зоря, засіяла і всі очі свої на неї повернули, дивуючись красі вигляду її, тоді Єлевсій, як поглянув на неї, зразу вгамував свою лють і гнів у любов перейшов, і не міг спершу ні одного до неї жорстокого слова вимовити, але мирно і люб'язно бесідував — зв'язаний був прагненням краси дівочої. Казав же: 'Повір мені, о найгарніша дівчино, що коли вибереш мене собі за мужа, від усіх тяжких мук, що мають тобі бути, звільнишся. Якщо і богам принести жертви не захочеш, не будемо тебе змушувати, лише вияви волю до шлюбу зі мною'. На це відповіла Христова Невіста: 'Ні одне мене слово, ані мука, ані сама смерть не вмовить пошлюбитися тобі, перш ніж ти не станеш християнином і святого поки не приймеш хрещення'. Сказав Єлевсій: 'Але і це зробив би, о найлюбіша, якщо не боявся б царського гніву. Коли-бо цар довідається, то не лише великий цей сан, але зі саном і життя мені забере'. Сказала свята: 'Якщо ти царя свого смертного, тимчасового і такого, що над тілом лише, а не над душею владу має, оце боїшся, а я ж маю Царя безсмертного, що всіма царями володіє і кожним диханням та душею володарює, то чи не маю боятися? І з ворогом Його як подружнім маю поєднатися союзом? Якби хтось із твоїх рабів оженився з ворогом твоїм, чи благоволив би ти і не розгнівався би на раба твого? Не зваблюйся-бо ані не вигадуй, сподіваючися вмовити мене. Якщо хочеш, приступи і ти до Бога мого, якщо ж ні, — убий мене, у вогонь вкинь, ранами зрань, звірам віддай, які схочеш, наклади на мене муки, — я ж тобі не підкорюся. Ти-бо мені мерзотний, і подружжя твоє мені — як з бісами дружба, і шлюб твій як гріб смердючий, покладений перед очима моїми'. Коли це почув Єлевсій, зразу в ньому до вогню любови додався вогонь гніву, і весь вогненний з лиця виглядав, і люттю палав — така-бо є любов, коли буває зневажена і погордована. Звелів же її оголити і простягти, за руки і ноги шнурами зціпивши, і бити її сухими жилами та прутами жорстоко. І бита була свята шістьма воїнами довгий час, поки змучилися ті, хто били. Вона ж, хоч і немічним посудом з природи була, мужньо терпіла. Звелів же єпарх зупинитися воїнам від биття, сказав до неї: 'Це, о Юліяніє, початок мук твоїх, незрівнянно більші чекають на тебе, якщо не принесеш жертви великій Артеміді'. Мучениця ж краще могла терпіти завдані рани, аніж слухати Єлевсія, що сподівався її схилити до волі своєї, — тож відповіла: 'О безумче, справді і нерозумний, чому далі не мучиш мене? На що ще сподіваєшся? Готова я муки терпіти більші, ніж ти мене мучити'. 1 повішена була свята за волосся, і висіла дня частину немалу, що і шкіра голови від тіла відстала, і лице з місця свого зрушилося вгору, і брови вище чола відтягнулися. Єлевсій же, — це щось від любови в ньому до неї ще було, — маючи надію, вмовляв її словами благими, щоб пощадила себе, і багато ласкавого і прохального сказав. Коли не зміг нічого, більше розлютився і звелів залізними дошками розжареними сильно обпалювати боки її, і підпалювати пахи її і пекти її сильно. Тоді, знявши з мучилища, зв'язав руки її назад і якимсь гострим залізом протяв її стегна, і в темницю вкинув її ледь живу. Лежала ж свята у темниці, на землю кинута, воззивала до Бога, кажучи: 'Господи, Боже мій Всемогучий, Нездоланний у силі і міцний у ділах, забери від мене скорботу цю і від хворіб, що обступили мене, вибав, як же Даниїла від левів, Теклю від вогню і звірів. Батько мій і мати моя залишили мене, але як колись Ілля, через море втікши, зберігся, — ворогів же його в морі Ти потопив, так і мене нині охорони. Єлевсія, що підняв проти мене боротьбу, а з ним і сатану, що намагається перешкоду мені зробити, знищ, Царю непереможний'. Коли це говорила до Бога і ще молитва в устах була, ворог невидимий видимо до неї, перетворившись в ангела світлого, прийшов і сказав: 'Терпиш, о Юліяніє, тяжкі муки, тяжчих же багато і справді нестерпних приготував тобі Єлевсій. Ти ж, коли виведена будеш, принеси жертву зразу, не можеш-бо сильних мук лютости більше стерпіти'. Свята ж спитала: 'І хто ти є?' Диявол відповів: 'Ангел я Божий, і тому, що багато опікується тобою Бог, через те послав мене до тебе, хотівши, щоб ти підкорилася єпархові і не загинуло тіло твоє, великими муками знищене. Добрий серцем є Господь і простить тобі те через великі немочі зраненої плоті твоєї'. Те чувши, мучениця настрашилася і збентежилася: бачила-бо явленого образом ангела, радою ж ворога явного. І, зітхнувши з глибини сердечної, сльозами ж очі наповнила: 'Господи мій, — казала, — Творче всього, що Тебе одного хвалять небесні сили, тремтить же багато бісів, — не погордуй мною, заради Тебе страждаю, щоб колись замість насолоди не розчинив і не подав мені гіркоти ворог мій, але яви мені, хто є той, що каже це, хто є, що називає себе рабом Твоїм'. Прийшов-бо з Небес голос, говорячи: 'Дерзай, Юліяніє, Я є з тобою. Того ж, що прийшов до тебе, візьми, даю-бо тобі над ним владу і силу, і від нього самого довідайся, хто він і для чого до тебе прийшов'. Це був молитви голос, за ним же ішло чудо: зразу-бо звільнилися її пута, і залізо зі стегон спало, і встала свята із землі здорова і міцна тілом. Диявол же, силою Божою утримуваний, стояв непорушно, зв'язаний невидими путами. Взяла ж його мучениця, як раба непотрібного, і питала, як на суді, випробовуючи, хто він, і звідки, і від кого присланий? Він же, хоч і сповнений брехні, проте, вимушений міццю Творця всіх, що його мучила, не хотячи, почав розповідати правду: 'Я, — казав, — є диявол, один з найперших князів пітьми, посланий від батька сатани спокусити і зманити тебе, бо велику прийняв рану від молитов твоїх, і від цноти дівочої, і від терпіння мужнього. Я є той, хто Єві колись згубно порадив у Раю заповідь Божу переступити. Я намовив Каїна, щоб убив брата свого Авеля, я навчив Навуходоносора, щоб боввана золотого на полі Деїрі поставив. Я є той, що юдеїв зманив поклонятися ідолам. Я премудрого Соломона обезумив, зробив його похітливим. Я Іродові радив дітей вбивати, Юді ж — Учителя продати і повіситися. Я зрушив євреїв, щоб Стефана камінням побили, Нерона ж — щоб Петра стрімголов розіп'яв і мечем щоб посік Павла'. Це почувши, Юліянія свята зробила одне чудесне; друге-бо [окрім невидимих, ними ж Бог зв'язав диявола]: наклала йому пута і, зв'язавши ж його, била. І що дивно, що безплотного і нематеріяльного духа матеріяльними путами свята в'язати і бити змогла, коли Божа сила, неминучими його тримаючи путами і неоманливими караючи невидимими ранами, дала його любій своїй Невісті у володіння. І терпів біс біль з руки дівочої, як же і з Рук Божих, з матеріяльним бичем нематеріяльна йому накладалася рана — та, якою ж справді від Бога рід бісівський пригнічується. Тоді диявол почав волати і ридати: 'О горе мені, — казав, — що нині зроблю? І як уникну? Багатьох зманив і в біду вкинув, нині ж сам зманився, в біду впав, багатьма путами і ранами обклався, нині ж сам дівочими руками зв'язаний і ранами вражений. Багатьох я зробив рабами, нині ж самого, як раба і полоненого, тримають мене. Батьку мій, сатано, нащо мене послав ти? Як не знав, що мені має бути? Як не знав, що нічого нема сильнішого від дівства і нічого ж сильнішого від мученицьких молитов?' Відтак святу Юліянію, яка цілу ніч диявола мучила, звелів єпарх зранку вивести, якщо жива, з темниці. Свята ж ішла, волочачи за собою і диявола, і кинула його в місці гнійному, що трапилося по дорозі, і стала перед Єлевсієм: попередньою світила лиця красою і вродою, всім тілом здорова, ніби ніколи ж ніякої муки не прийняла. І здивувався кат, кажучи до неї: 'Скажи мені, о Юліяніє, коли і як ти навчилася цього волхвування? І якою хитрістю ось так скоро від ран ти зцілилася, що навіть сліду ран на тобі нема?' Відповіла свята: 'Нема в мені ні одної чарівної хитрости, але божественна, і невимовна, і всемогутня зцілила мене сила, що не лише тебе, але і батька твого сатану соромом сповнила, мене ж понад обох вас зробили міцнішою. І ти, і пан твій диявол у мене під ногами — зв'язала-бо твого, для якого ти працюєш, владику і твої муки ні за що не маю. Так Христос мій стер тут ваші сили, а там тобі, і батькові твоєму, і вашим служникам приготував вогонь вічний і страшний тартар, і пітьму кромішню, і черви невтомні, що унаслідуєш скоро'. Кат же, чувши з уст святої про вогонь вічний, зразу проти того звелів приготувати вогонь тимчасовий великий. І розпалена була вельми піч, і вкинена в неї свята. Вона ж у вогні полум'яному стояла неушкоджена, молилася до Господа свого і випустила з очей своїх сльози — і раптом малі краплі сліз були як дві ріки великі — і весь вогонь погасили. Весь же народ нікомидійський великим охоплений був здивуванням — і увірували в Христа мужів із п'ятсот, жінок же зі сто і тридцять. Вони возвали всі єдиними устами, кажучи: 'Один Бог, один є Той, кого ж мучениця Юліянія прославляє, і ми в Нього віруємо, еллінського ідолопоклонства зрікаємося. Християнами є, хай прийде на нас меч, хай прийде вогонь і яка-небудь найлютіша смерть хай прийде — готові ми з Юліянією померти за єдиного істинного Бога'. Коли вони те велегласно говорили, зразу єпарх звелів віруючих, відлучивши з позорища, посікти до єдиного, і було так. Всі ж із веселістю під меч шиї свої схиляли і помирали за Христа, хрестячись у своїй власній крові. Кат же у непогамовну лють кидався, звелів святу в казан, киплячий сильно, вкинути нагу, і, ніби якусь їжу, варити довго. Але святій казан той був ніби лазня тепла по багатьох трудах, нітрошки ж тіла її чистого не пошкодив, лише ніби прекрасна купіль її омивала. Зійшов-бо до неї ангел Господній і зберіг її неушкодженою. Кинувся вогонь на тих, що поблизу стояли, і зробив те, що колись написано про піч халдейську: всіх, що досягнув, спалив на попіл. Тоді і казан розсівся, і вийшла мучениця ціла, її ж народ, дивуючись, оточив, як же високу споруду, — буда-бо справді вища за всіх зростом свята. Це все бачачи, кат не розумів, що далі робити, — уже катування його знемогло. І бачив, що висміяний дівицею і осоромлений, почав рвати волосся своє і по лиці дерти, і шарпати на собі одяг, багато ж образливого і дошкульного на богів своїх з люті говорити, бо, служачи їм, одної дівиці перемогти не зміг. Тоді святу мученицю Юліянію на посічення мечем засудив. Прийшов же знову диявол той самий, що взятий був святою у темниці, і. здалеку [ще-бо боявся і рани пам'ятав] стоячи, очевидно, як чоловік, тішився через її на смерть засудження і спекуляторів научав, щоб скорше взяли її і вбили. Свята ж діва на них грізним поглянула оком — і зразу диявол затрепетав і закричав: 'Горе мені, хоче мене та немилостива знову руками взяти'. І це так, що чули всі, сказав і щез перед всіма. Воїни ж, взявши мученицю, на усічення вели. І йшла свята, як на шлюб ведена, і до світлиці спішила, радіючи і втішаючись. І помолившись, скільки хотіла, схилила під меч святу свою голову, і усічена була. Поєдналася ж любому Жениху своєму Христу Господу, за Нього ж постраждала добровільно. Жінка ж одна на ім'я Софія Римлянка у якихось справах тоді в Нікомидії була і знову в Рим поверталася, взяла зі собою тіло мучениці Христової Юліянії і в дім свій внесла. Через якийсь час збудувала в ім'я її церкву гарну, такої мучениці достойну, і поклала в ній мощі її святі славно. Скоро ж Єлевсія постигла кара Божа, бо, коли плив морем, піднялася буря, і розбила корабель, і потопила тих, що в кораблі були. Єлевсій же на більшу свою біду і муки врятувався від утоплення і на якийсь острів приплив, і там же псами з'їджений був, і загинув окаянно нечестивий, достойну прийнявши помсту за ділами своїми, за неповинне святої діви Юліянії убивство. Таким був подвиг невісти Христової Юліянії, така її до Христа любов, такий її страдницький кінець. Заручена була Єлевсію в дев'ятий рік від народження свого, у вісімнадцятий же кров'ю уневістилася Женихові Безсмертному, поклала за Нього душу свою і нині веселиться в небесній Світлиці з Христом Господом, усім творінням хваленим, у безкінечні віки. Амінь.  У той самий день житіє святого отця нашого Петра, Митрополита Київського і всієї Русі  Цей блаженний Петро народився від вірних християн-батьків у землі волинській. І коли ще був в утробі материнській, світав день недільний, і бачила видіння мати його: здавалося, ніби ягня тримає на руках своїх, посеред рогів його дерево багатолисте виросло, багато квітів і плодів мало. І посеред віття його багато свічок світилося і пахощі випускало. Коли ж народився святий і в сім років відданий був на навчання святих книг, важко навчався отрок блаженний, через що немала печаль була батькам його. Було так, щоб від Бога, а не від людей прийняв книжну премудрість, — її ж прийняв так. Бачив у сні когось, що у святительській одежі прийшов і сказав йому: 'Відкрий, дитино, уста свої'. Коли ж той відкрив, явлений торкнувся правою рукою до язика його і благословив його, і насолоди сповнилася гортань його. І збудився отрок, нікого ж не бачив, лише відчув серце своє насолоди і веселости сповнене. Від того часу, скільки передавав учитель йому, швидко засвоював і в короткім часі навчився всього Писання. Коли ж був двадцятирічним, пішов у монастир, і прийняв чернечий чин, і був послушливий у ділах монастирських, на кухню воду і дрова носив і братам прав волосяниці, взимку ж і влітку правила свого нітрохи не полишаючи. Швидше від всіх опинявся на церковних співах і останнім виходив, а в церкві зі страхом стояв, слухаючи Божественне Писання зі всілякою увагою, ніколи до стіни не прихиляючись. Наставника свого завжди слухав і братії без лінивства служив у смиренні з мовчанням. Волею ж настоятеля став дияконом, тоді і пресвітером. Навчився ж писати ікони святі і, їх зображення пишучи, всім розумом і душею від земного підносився і, весь богомисленним будучи, великим бажанням до добродійного життя підносився. Тоді, прийнявши благословення від настоятеля, відійшов у місце безмовне і спорудив житло собі на ріці Рата, поставив церкву во ім'я Спаса нашого Ісуса Христа, і в короткім часі зібралося до нього немало братів. Був же святий добрий звичаєм і незлобливий, і останній зі всіх був. З тихістю ж і з лагідністю всіх повчаючи і милостині даючи, ніколи жебрака, що просить, і подорожнього не відпустив без нічого, що й до князя прийшло в слух добродійне його життя. І через те всі шанували його і всі слово повчання від нього приймали. Прийшов же тоді в той край архиєрей Максим із Константинограда, повчаючи людей переданому Божому уставові. До нього ж Петро зі своєю братією прийшовши благословення прийняти, ікону Пресвятої Владичиці нашої Богородиці, яку сам написав, приніс йому. Святитель же Божий благословив його, і братію, і, ікону святу прийнявши, у великій честі мав у себе. Тоді невдовзі святитель Максим переставився. Геронтій, один ігумен, насмілився взяти святительський одяг, і утвар, і жезл пастирський, ще ж і ту ікону, що Петро написав і святителеві тому приніс, і пішов до Царгороду, хотівши стати митрополитом руським. Тоді князь краю Волинського примусив блаженного Петра, — то сам просив, то бояри підштовхували його, — щоб пішов до Царгороду для посвячення на престол Київської Митрополії. Геронтія-бо ніхто ж не хотів через нахабство його, що без ради і вибрання поспішив захопити сан, не заходячи дверима, але перелазячи деінде. Блаженний же Петро довго не хотів і відмовлявся, потім же впрошений був князем, і вельможами, і священним собором — отож пішов, коли князь про нього прошення послав до святішого патріярха і до всього його собору, просячи бачити Петра на престолі святительському. Коли ж Геронтій на море прийшов, погане плавання було, буря велика, і супротивний вітер, і збурення настало, що затримався він там часу немало. А блаженному Петрові тихий вітер і сприятливий був, і, ніби у сні, він море переплив. Геронтієві ж явилася у видінні ікона Пресвятої Владичиці, про яку ж говорилося, казала йому: 'Марно трудишся, о старче, не зійде на тебе святительський чин, якого шукаєш. Але той, що мене написав, Петро, ігумен Ратенський, служитель Сина мого і Бога і мій, той возведений буде на престол святительський, і людей добре випасе, за них же Син мій Христос і Господь Кров Свою пролив, від мене взяту. І богоугодно проживе, і в старості добрій до Владики всіх перейде, радіючи'. Геронтій же, скоро збудившись, настрашений був і всім бачене оповів. Коли ж преподобний отець наш Петро в Царгород прийшов, був тоді у святому храмі Премудрости Божої патріярх Атанасій дивний, доброчинствами своїми прикрашаючи престол Вселенський. І увійшов блаженний Петро до патріярха — пахощів сповнився храм той — і розумів духом патріярх, що через прихід Петровий почалися пахощі, — і благословив його радісно. Тоді, про причину приходу його довідавшись, зібрав священний собор і розгляд за звичаєм зробив. Виявився ж Петро достойним святительства, передзнаменований він швидше народження свого. Патріярх-бо, Божественну Службу відправляючи, освятив дивного Петра цього. Його ж чесне лице під час освячення так просвітилося, що всі дивувалися і казали: 'Справді цей чоловік велінням Божим прийшов до нас'. І настала для всіх веселість духовна. По декількох же днях прийшов і Геронтій і [хоч не хотів] все, що сталося з ним, розповів. Прийняв же від нього патріярх ризи святительські з чесною іконою, і пастирський жезл, і церковну утвар, — все в руки передав істинному пастиреві Петрові. І так святіший патріярх, повчивши достатньо святого і блаженного Петра багато днів і благословивши, славно відпустив із Константинограда. Святий же, прийшовши у свою митрополію, мир і благословення всім подав і вчив Богом доручене йому стадо турботливо, переходячи з місця на місце. Що так все добре відбувалося, не стерпів лукавий ворог, але перепону зробив святому: намовив деяких, щоб не хотіли його приходу, проте після того покаялися і святителя прийняли, йому ж покорилися, прощення його сподобилися. За якийсь час знову ворог заздрістю зворушив Андрея, єпископа Тверського, що, погостривши язик свій, сказав на праведного беззаконня і, багато неправдивих слів і образливих написавши, послав до святішого патріярха Атанасія. Патріярх же дивувався, неправдивим те вважав, але великий був наклеп — послав одного із клириків церковних у Руську землю, і зібрався собор у граді Переяславі, був там єпископ Ростовський Симеон, і преподобний Прохор, ігумен Печерський, і князі, і вельможі, і священики, і чорноризці, і багато инших. Закликано ж було і Андрея, єпископа Тверського, — було випробовування і збурення велике для поганих оббріхувачів, що повстали на Петра святого. Тоді робітник зла не втаївся, але всім відкрився. Андреєве зло і оббріхування викрилося, і перед усіма наклепник той брехливий осоромлений і принижений був. Святий же Петро нічого не зробив йому злого, але і прощення удостоїв його і, досить всіх навчивши, відпустив його. Сам же, труди до трудів докладаючи, даний йому талант в сто примножував і для сиріт батьком ставав. У той час явився один єретик Сеїт, що не покорявся вченню святого. Його прокляттю святитель Божий передав — і загинув зле зловірний. Після цього прийшов угодник Божий у славний град Москву, володарював у ньому тоді благовірний великий князь Іван Данилович, всілякими добрими ділами прикрашений, милостивий до жебраків і священиків і церквам любочестивий, Святих Писань послушник. І дуже полюбив його святитель, і почав більше від инших міст у тому граді жити. Радив же благовірному князеві поставити церкву кам'яну в ім'я Пресвятої Владичиці нашої Богородиці і Приснодіви Марії, казав таке: 'Якщо мене послухаєш і храм Пресвятій Богородиці зведеш, то і сам прославишся понад инших князів, і град твій славний буде, і святителі житимуть у ньому, зійдуть руки його на плечі ворогів його, і Бог у ньому прославиться, ще ж і мої кості тут покладені будуть'. Князь же, послухавши ради святого, доклав турботи про церкву. Коли закладена була, з дня у день піднімалася, і сам святий доклався, щоб кожного дня діло просувалося. Передбачивши ж свій відхід Божим откровенням, зробив собі своїми руками гріб поблизу жертовника. І після побудови гробу мав він знову повідомлення від Бога про переставлення своє, і весь радости сповнився, пішов до церкви, і Божественну відправив службу, помолився за всіх православних царів і князів і про свого духовного сина благочестивого князя Івана, і про всіх християн всієї Руської землі, і тим, що переставилися, здійснив поминання, і Святих Таїнств причастився. Прийшовши ж із церкви, прикликав всіх служителів і, повчивши їх звичаїв, відпустив їх. Тим часом багато милостинь робив жебракам і убогим, церквам же і монастирям, і єреям, і тим, що знемагають тілом. Коли ж надійшов день відходу його, прикликав Протасія, старійшину граду, князя тоді в граді не було, і сказав йому: 'Дитино, ось я відходжу з життя цього, залишаю ж синові моєму любому князю Іванові милість, і мир, і благословення від Бога, і насінню його до віку'. І инший вимовив заповіт, вручивши йому заощадження на зведення церковне. І всім разом мир давши, почав вечірню співати. І ще молитва була в устах його, душа його відійшла до Господа, сам він руки до Бога підніс. Князь же, про переставлення святого чувши, швидко в град прийшов, жалісний, зі всіма вельможами, і всі люди через відхід святого плакали і тужили. Покладене ж на одрі чесне його тіло до церкви несли, як же є звичай. У той час чоловік один, невірством одержимий, до святого прийшов посеред народу того і в помислі своєму ображав, говорячи: 'Хто то, що до нього сам князь і стільки народу приходить і йдуть за ним? Один мертвець, а така честь віддається йому'. Коли ж це він думав, зразу святого побачив, що сидів на одрі, і з обох боків народ благословляв, доки до гробу несений був. І увірував чоловік той у святість угодника Божого, і бачене народу розповів. Коли святі його мощі принесли, поклали у гробі, — його ж сам приготував собі, — де і нині лежать, чуда різні творять тим, хто з вірою приходить. Юнак один з народження свого мав руки розслаблені і зовсім нерухомі, що навіть до уст важко було піднести їх. Він до гробу цього святого прийшов, молячись зі сльозами, і зразу скріпилися руки його і здоровими стали. Тоді глухий схилився у поклоні простому — і глухому слух дарував. Один же від багатьох літ сліпий прийшов і, коли молитву творив, раптом очам зіниці відкрилися. І инших багато з вірою приходили до божественної тої раки, благодіяння чудодійні і донині даються — на честь і славу у Тройці славленому Богові навіки. Амінь. У той самий день пам'ять святого мученика Темістокаса із Мир Ликійських. Пастирем вівцям був, в царювання ж Децієве Аскпіпієм-князем за Христа взятий, по череві битий, поки просядеться, і на дереві повішений, і по гострому залізі волочений, і порубаний помер.  Місяця грудня в 22-ий день Страждання святої великомучениці Анастасії Путорозрішниці і Хрисогона, учителя її, і Теодотії та инших, що з нею постраждали  Анастасія, найгарніша серед жінок, у знаменитому граді Римі народилася, де своїм благородством, красою тілесною ж і душевною, добрими звичаями і лагідністю всіх перевершила. Була ж донькою такого собі мужа Претекстата, одного із синкліту, вірою елліна. Мати ж її вірила в Христа, називалася Фауста. У дівочі ж свої роки Анастасія довірена була матір'ю своєю на навчання книг мужу одному, в премудрості преславному і життям засвідченим чесному, на ім'я Хрисогон, що був християнином благочестивим і в Божественних Писаннях досконало досвідченим, а потім і мучеником. Від цього-бо мужа святого Анастасія не лише Писання розуміти навчилася, але і те, що є Альфа і Омега всього, видимого і невидимого творіння Начало і всім сердечним благочестивим бажанням Кінець — один Бог істинний, всіх Творець і Совершитель, Його [кажу] пізнання і любови божественної навчилася і віддалася християнським книгам, день і ніч в законі Господньому навчаючись і в любові Божій серце своє утверджуючи. Коли закінчила ж вона своє у Хрисогона навчання, славлена була устами всіх, бо премудра і гарна. Після того як блаженна мати її Фауста з життя цього відійшла, батько віддав її мужеві, силою і проти волі, такому собі Помплію, що також синклітського благородства був, вірою еллін. І була відведена в дім жениха, вірна до невірного, ягниця Христова до вовка, проте Бог її зберіг. До Нього, день і ніч зітхаючи, серцем внутрішньо ридала. Не згубила дівоцтва свого, не осквернив чистого її тіла муж нечистий, бо вдала Анастасія, ніби має жіночу хворобу якусь постійну і неперервну, незручну, казала, для єднання з чоловіком. Часом же, насилувана і поборювана чоловіком, виривалася з рук його, бо ангел-хоронитель їй невидимо допомагав. І так завжди перебувала дівою неушкодженою. Часто ж, змінивши одяг свій світлий і дорогоцінні прикраси і таємно вбравшись у рубища жебраків, виходила з дому, щоб ніхто не знав, окрім одної рабині, що за нею невідступно ходила. І обходила всі темниці, золотом великим купуючи собі вхід у сторожі, і відвідувала тих, хто страждав за Христа, і служила їм з усією благоговійністю і чесністю, як могла. Руки і ноги їм умивала, і волосся, сповнене пороху і вошей вичищала, кров їхню обтирала, і рани чистими пеленами обв'язувала, їжу ж і пиття кожному подавала і тоді в дім поверталася. Так часто виходячи і повертаючись, не утаїлася від мужа свого, довідався-бо про діла її, як в'язнів обходить, і через те більше на неї розгнівався — вже-бо і перед тим гнівався на неї за її до шлюбного єднання неохоту — і сильно на неї озлобився. А довідався від рабині, що ходила за нею, та-бо, окаянна, розповіла йому все. І через те дуже Анастасію бив, замкнув у кімнаті і сторожу приставив, щоб навіть ногою не могла за двері ступити. І тужила духом свята за в'язнями Христовими, що не відвідує їх, не служить їм, не подає потрібного. А найбільше боліло серце за вчителем її — святим Хрисогоном, що не бачила його, вже-бо той святий два роки у в'язниці, багато і різних мук перетерпівши, сидів, до нього ж вона, коли була вільна, приходила часто, тепер же неможливо було їй прийти до нього, замкнена і суворо пильнована була. Ще більші прикрості почав чинити їй муж тоді, коли помер батько її і весь маєток батьківський, вельми великий, залишився у спадок Анастасії — як єдиній дитині, бо не було більше дітей ані родини в Претікстата. Тоді Помплій, не люблячи Анастасії за її неохоту до його тілесного бажання, замислив заморити її, щоб маєток весь її унаслідувати й иншу собі жінку привести на чуже добро. Як полонянку-бо і рабу тримав святу діву, щодня її гнітив і мучив. Розповідається у листі її, таємно до святого Хрисогона написаному і через одну старицю переданому, таке: Святому ісповідникові Христовому Хрисогону, Анастасія. Хоч батько мій і ідолопоклонником був, проте мати моя Фауста в християнстві завжди жила благочесно і чисто. Вона мене зі самих пелюшок зробила християнкою. Після її відходу тяжке іго мужа-святотатця неволею я прийняла. Від його ж ложа [Бог наді мною змилосердився] вдаваною хворобою ухилялася. Вдень і вночі Господа мого Ісуса Христа стопи обіймала. Муж же спадок мій, яким славиться, з недостойними і нечистими ідолопоклонниками марнує, мене, як чарівницю і святотатку, під тяжкою тримає вартою, що сподіваюся смерти. І нічого мені иншого не залишається, лише, спустивши дух, впасти мертвою. І якщо в смерті веселитися буду в ісповіданні Господа мого Ісуса Христа, то тим дуже журюся, що всі мої багатства, Богові обіцяні, бачу марновані руками нечестивих і чужих Богові. І через те прошу тебе, о чоловіче Божий, помолись належно до Владики Христа, щоб мужа мого або залишив жити, якщо передбачає, що він буде колись вірним, або, якщо має в невірстві перебувати, хай звелить йому піти з життя і дати місце тим, котрі шанують Бога. Краще-бо йому померти, аніж Сина Божого не ісповідувати і віруючим перепони чинити. Сам же Христос свідком є, що, коли вільна буду, до святих стіп прилину і турбуватися про них належно буду, як же і почала. Спасися, мужу Божий, і мене поминай'.Хрисогон Анастасії: 'До тебе, що хвилюєшся посеред бурі і бентеги цього світу, скоро, по водах ідучи, прийде Христос і диявольські вітри, які проти тебе повстають, єдиним веління Свого слова стишить. Терпеливо-бо, ніби серед моря, чекай Христа, Який має до тебе прийти. І в собі самій взивай з пророком, кажучи: 'Чому прескорбна, душе моя, чому бентежиш мене, уповай на Бога, бо вірю Йому, спасіння лиця мого і Бог мій'. Подвійного дару від Бога сподівайся, бо і тимчасовий тобі спадок повернеться, і небесний приготується. Господь же благотворіння Своє тому через жорстоке продовжує, щоб не здавалося нам малим те, що від Нього подається. Повір і не бентежся, що ті, які благочесно живуть, зазнають протилежного. Не відкидаєшся-бо, але випробовуєшся Богом. І це знай, що не є безпечним захист людськими засобами, говорить Писання: 'Проклятий чоловік, що покладається на чоловіка, і благословенний муж, що покладається на Господа'. Бережись міцно і пильно всіх гріхів і в єдиного Бога шукай утіхи, Його ж веління зберігаєш. Скоро-бо до тебе мирний повернеться час, і, ніби після пітьми нічної, ясне світло дня приймеш, ніби після минулої зими погожі тобі дні прийдуть, аби всім, що заради Христового імени страждають, тимчасову подати утіху, і сама ж. сумніву, утіхи вічної сподобишся. Шукай спасіння в Господі і за мене молися'. По короткім же часі, коли знову люто від злого і нечестивого мужа до смерти побита була, написала до святого таке: 'Ісповідникові Христовому Хрисогону, Анастасія. Кончина прийде тілу моєму, пом'яни мене, щоб душу мою, яка виходить, прийняв Господь, за Його ж любов терплю те, що з уст цієї стариці почуєш'. Відписав їй святий: 'Хрисогон Анастасії. Завжди перед світлом іде пітьма, після хворіб здоров'я повертається і після смерти має бути життя. Одне закінчення мають і неприємне світу, і щасливе, щоб ні над скорботними відчай, ані над радісними марне піднесення не запанували. Одне є море, на яке човни тіл наших виходять, і під одним керманичем душі наші мають своє плавання. У декого кораблі міцні і крізь хвилі проходять неушкодженими, в инших же — неміцні є і в тиші ледь не топляться. Близько-бо час, коли загинуть ті, що не думають прийти до спасенної пристані. Тоді, о Христова непорочна служителько, до Хреста Христового всією думкою прив'яжися і приготуй себе до Господнього діла, в ньому ж, за твоїм бажанням, коли послужиш, з мучеництва торжеством до Христа прийдеш'. Цим писанням Хрисогон святий пророкував про скору загибель Помпліона, злого мужа її, бо тими днями посланий був царем в Перейду з посланням до царя персидського і, маючи дорогу через море, погрузнув і втопився через бурю, що несподівано піднялася, і загинув з шумом, окаянний. А свята Анастасія, як птаха, визволилася із сітей ловця, чистим маючи своє дівство і прийнявши вільно весь по батьках залишений спадок. І почала знову [ніхто вже не боронив] обходити місця ув'язнення і темниці, святим страстотерпцям Христовим не лише з маєтку свого служачи, але і від благорозумности своєї словами спасенними утішаючи, і до мужнього їх побуджувала терпіння, і до безбоязної за Христа смерти. У той час цар Диоклетіян затримався в Аквиліїі про те належно піклувався, щоб ні один із християн, утаївшись, не втік з його рук. Сповіщено було йому з Риму, що сила-силенна християн заповнила в'язниці і, всіляко мучені, не відрікаються Христа свого, усі ж мають учителя Хрисогона, і слухають його, тримаються міцно вчення його. Цар же звелів, щоби всі віддані були на муки і смерть, а одного Хрисогона хай до нього пришлють. Подумав-бо, що коли його переможе, всіх инших християн зручніше буде здолати. Коли вели ж до царя на допит Хрисогона святого, пішла за ним здалеку й Анастасія. Його ж побачивши, цар спершу вельми лагідними словами заговорив до нього: 'Прийми добру раду, о Хрисогоне, і до нашої приєднайся віри, і богам приємне зроби, собі ж вибери веселе понад скорботним і корисне понад некорисним. Знай же, що не лише від мук себе вільним зробиш, — солодким обдаруємо тебе світлом, але і зразу поставимо тебе єпархом великого граду Риму'. Відповідав святий: 'Я єдиного пізнав Бога і Його маю понад всіляке світло найсолодшим, понад всіляке життя найбажанішим, понад всі скарби найкориснішим. У Нього і серцем вірую, й устами ісповідую Його, і душею шаную, і коліна мої Йому схиляю перед всіма. Богів же твоїх багато, і вигадок, і бісів ніяк же не вшаную — я-бо про них тої ж думки, що й Сократ, говорячи: 'Належить від них втікати зі всієї сили, бо є людям спокусниками і знаними душогубцями'. Обіцяні ж мені тобою дари і почесті не кращими вважаю за сон і тінь'. Не терпів-бо цар цього Хрисогонового вільного говорення більше слухати, звелів зразу воїнам взяти його і, в безлюдне завівши місце, відрізати йому голову. І лежало тіло святого при березі морськім, де ж недалеко було перебування пресвітера одного, Зоїла, мужа святого, і трьох дівиць, сестер тілом і духом, — Агафії, Хіонії та Ірини. Той пресвітер, якимось одкровенням божественним про тіло Хрисогона святого довідавшись, взяв його з головою і, в ковчег поклавши, в хатині своїй сховав. І в тридцятий день явився йому у видінні Хрисогон святий, говорячи: 'Знай, що протягом дев'яти днів ті три дівиці Христові, що поблизу тебе живуть, на муки взяті будуть. Ти ж скажи рабині Господній Анастасії, щоб піклувалася про них, до мужнього їх побуджуючи подвигу, поки увінчаються стражданням. Будь же і ти доброї надії, що приймеш солодкі плоди трудів своїх: скоро-бо від тутешніх звільнишся і до Христа з тими, що постраждали за Нього, будеш відданий'. Відкрито ж те було і святій Анастасії, і, Божим спонукана Духом, прийшла до пресвітерового дому, його ніколи не знаючи, і питала його, де є дівиці ті, про яких же мученицьку кончину, що має бути, у видінні йому відкрилося. І довідавшись про хатину їхню, люб'язно з ними перебула ніч одну, багато говорила душеспасенних і любови божественної сповнених слів, ними ж заохочувала їх стати мужньо за Христа — Жениха свого — до крови. Бачила ж і мощі святого Хрисогона, мученика Христового, свого любого учителя, і плакала над ним довго гарячими сльозами, його молитвам себе вручаючи. Тоді знову повернулася до Аквилія. І сталося, як же говорив святий Хрисогон пресвітерові Зоїлу у видінні: той пресвітер протягом дев'яти днів переставився до Господа. А святі дівиці Агафія, Хіонія та Ірина взяті були і до царя Диоклитіяна на випробовування приведені. їх же багато і ласкою, і погрозами до жертв ідольських змушував і, нічого ж не досягнувши, вкинув до темниці. Анастасія ж свята зразу [за звичаєм своїм обходячи тих, що в путах страждають] до тих святих дів прийшла і втішала їх надією на невідступну допомогу Христову і надією на славні над ворогом перемоги і торжества. Тим часом треба було цареві відійти в Македонію влаштовувати якісь народні справи — і вручені були діви святі катові Дулкитієві. Він же їх допитував і мучив. Тоді знову якомусь Сісинію, комиту, на випробовування їх передано. Він святих Агафію і Хіонію у вогонь вкинув, де ж і кінець прийняли, Богу дух передавши, — залишились же тіла їхні у вогні цілі і неушкоджені. А святу Ірину один із комитових воїнів, лук свій натягнувши, стрілою поранив, і померла свята. Чисті ж їхні тіла свята Анастасія взяла, білими плащаницями з ароматами обвила і на чесному місці благоговійно поклала, страждання їхні винагороджуючи. Тоді ходила з граду в град і з краю в край і тим, що в путах, святим служила, їжу, і пиття, одяг, і всілякі потреби, і лікування зі своїх маєтків давала, помагаючи в'язням Христовим, і творячи відраду тим, що в скруті великій і знемагають плоттю, і від довгих тяжких пут полегшення їм золотом у сторожі купуючи, через що і Путорозрішницею була названа, бо багатьох від пут звільнила своєю турботою таємною, багатьом полегшення принесла, багатьох від неізцілимих ран своїх рук трудом і лікуванням зцілила, багатьох, що були напівмертві, своїм служінням оживила, здоровими ж і на майбутні муки міцними зробила. Навчилася і лікарської майстерности, і сама зранених лікувала, не цуралася і на руках своїх носити тих, що не могли ногами ані руками своїми володіти: розбитими і зраненими їх за Христа мали. І сама їм їжу в уста вкладала, і поїла, й очищала нагноєння їхні, і об'язувала струпи, і та єдина була їй веселість і радість послужити, ніби Самому Христові, сердечно тим, котрі за віру в найсолодше Ім'я Ісуса Христа страждають. Про це цілою думкою дбала, про це всіма способами старалася і для цього трудилася всією силою своєю, неміч природи своєї перемагаючи великодушністю, і мужністю, і любов'ю до Бога і до ближніх, найбільше ж до святих страждальців, що близько Бога завжди були, про них же з Давидом говорила: 'Мені ж вельми чесні друзі Твої, Боже'. Була ж свята путорозрішниця Анастасія в Македонії, і там звичне своє служіння святе сповнювала, і познайомилася з однією вдовою дуже молодою на ім'я Теодотія, що була родом з Вітинського краю, з граду Нікейського. Вона з трьома малими синами своїми по померлому залишилася мужеві, і в Македонії своє провадила життя — в християнській благочесній вірі удовині дні свої пробувала. І бувала не один раз у тої вдови блаженна Анастасія, люблячи її як вірну рабу Христову і втішаючися з нею солодкою про найсолодшу Любов Божу бесідою, заради неї ж як багато святих душі свої ревно поклали. За якийсь час стало відомо, що Теодотія християнкою є, — взята і до царя на випробовування приведена була. Коли ж вона стояла на нечестивому тому допиті, один з тих, що стояли перед царем, на ім'я Левкадій, вражений був красою її — була-бо лицем вродлива і видом чесна — і просив царя, щоб не губив її, але віддав ЇЇ йому на шлюб як дружину. Цар же зразу виконав прохання його, сподіваючись, що муж швидше до богів навернутися їй поможе. Взяв-бо Левкадій Теодотію з дітьми її у дім свій. Що не робив! І що не говорив! Просив, благаючи, ласкою і погрозами, щоб дві речі зробила: від Христа відвернулася і йому дружиною стала. Відповідала ж Теодотія: 'Якщо, бажаючи мого багатства і маєтків, хочеш взяти мене собі за дружину, це все тобі добровільно даю, лише не борони мені для Христа працювати, нехай замість всіх багатств одного Христа успадкую. Якщо ж, люблячи вроду мою, хочеш мене і від Христа мого відвернути намагаєшся, то знай, що неможливих речей торкаєшся. Бо спершу вроду мою у потворність зміниш і життя у смерть, ніж розум мій від Христа відкинеш і на згоду на шлюб з тобою привести зможеш'. Тими днями треба було Левкадієві з царем, що кудись вирушав, іти в дорогу, пішов-бо, залишивши Теодотію в домі своєму, і затримався у дорозі на довгий час. Теодотія ж, трохи полегшення прийнявши, зі святою Анастасією в'язням служила, хворих зцілювала, мертвих ховала, живих же на більший подвиг укріплюючи. Сповіщено ж було знову Диоклетіянові, що темниці по градах переповнені християнами і нема де поміщати инших в'язнів. Тоді нечестивий кат звелів всіх в одну ніч по-різному стратити, щоб звільнилися в'язниці на прийняття инших християн. І була одна на те встановлена ніч, що без ліку мучеників до незгасного послала дня, тіла їхні заснули сном розмаїтої смерти: одних-бо меч пожер, инших вода потопила, инших печі вогненні попалили, а инших живих земні прийняли надра: рови-бо глибокі і ями викопавши, живих грудами і камінням засипали. Зранку ж мучениколюбива Анастасія блаженна в одну із темниць за звичаєм своїм прийшовши і нікого ж не знайшовши, сповнила повітря голосом плачу і ридання. Коли спитали її воїни, що там були, чому ридає, відповідала: 'Шукаю рабів Бога мого, що вчора були в цій темниці, і нині не знаю, де є'. Вони ж, пізнавши, що християнкою є, зразу взяли її і до ігемона Ілирицького Флора привели. Коли ж спитав її ігемон, чи християнкою є, відповідала голосно, кажучи: 'Воістину християнкою є, те, що тобі виглядає мерзотним, те мені любе. І ім'я християнське, що у вас є образою, для мене чесне і славне'. Коли ж ігемон про батьківщину її і добре походження довідався, що з Риму вона, роду світлого, питав: 'Що-бо тебе до цього змусило, що, залишивши Рим, батьківщину славну, сюди прийшла?' Відповідала свята: 'Ніщо инше, як голос Господа мого, що до Себе мене призиває. За Ним одним ідучи, батьківщину залишила і друзів, взявши ж хрест Христа мого, швидким і веселим кроком пішла услід Йому'. Сказав ігемон: 'Де є Христос, про Якого ж ти говориш?' Відповідала свята: 'Нема місця, де б Христа не було: є на Небесах, є в морі, є на землі, є ж, зрештою, і у всіх, що призивають і бояться Його, розумно їх просвітлюючи і з ними завжди перебуваючи' . Сказав ігемон: 'Де є ті, що Христа твого бояться, про яких кажеш? Розкажи нам, щоб ми їх пізнали'. Відповідала свята: 'Дотепер були з нами на землі в тілі, нині ж залишили долішнє, на Небесах перебувають і з висоти на нас споглядають. Смерть-бо за Христа прийнята, вона їм те приготувала, до їх числа і я зарахована і тим же, що й вони, шляхом іти бажаю'. Не міг же ігемон знатній римлянці ніякого зла зробити, перш ніж про неї не довідається цар. Все щодо Анастасії написавши, до Диоклитіяна послав. Він же знав, хто були батьки її, і муж, і вона сама. І зрозумівши, що на вбогих християн витрачає свій, що прийняла від батьків, маєток, бажаючи його собі успадкувати, звелів її привести перед себе і, побачивши, зразу почав питати про маєтки, більше люблячи багатство, аніж богів своїх. І казав: 'Де скарби, які батьки тобі залишили?' Відповідала мужньо свята: 'Якби мені ще щось залишилося від скарбів і маєтків, то ними ж би змогла більше служити рабам Христа мого і не віддала б себе в руки тих, що шукають крови християнської. Але тому що все, що належить, витратила, залишається мені лише одне тіло моє, і його-бо Христу моєму принести в дар намагаюся'. Цар же, бачачи її вільну бесіду і мужню великодушність у ній розуміючи, і не сподіваючись словами здолати її ані прийняти щось із її багатства, — про їх же і чув закінчення, — боявся до більшої з нею бесіди вдаватися, щоб не бути осоромленим премудрими її словами, — звелів, отож, відвести її до єпарха, говорячи: 'Не випадає царському великоліпію бесідувати з безумною жінкою' . Єпарх же мирними словами до неї сказав: 'Чому, о жінко, не хочеш богам принести жертви, як же батько твій приносив, але, покинувши їх, почитаєш Христа, Якого не знаєш, що Юдей від народження, і від юдеїв же, як злочинець, убитий був'. Сказала Анастасія: 'І я мала в домі своєму богів і богинь, золотих, і срібних, і мідних, і бачила їх, що стояли без діла, — для птахів лише сідалами, павукам же і мухам житлом були. Через те, взявши, вкинула їх у вогонь, звільняючи їх від безчестя, що птахи, павуки і мухи їм завдавали, і вийшли мені з вогню грішми золотими, і срібними, і мідними. Я ж за ті гроші багатьох утроби спраглі нагодувала, нагих одягнула, немічним допомогла і потребуючих задовольнила. І так богів, що стояли бездільні і непотрібні, віддала иншим на потребу'. Єпарх же з люттю скрикнув: 'Я цього безбожного діла твого навіть слухати вухами не хочу!' Свята ж, засміявшись, сказала: 'Дивуюся, о судде, розуму твоєму, що називаєш діло моє безбожним. Якби в тих бездушних ідолах було б хоч єдине чуття чи одна якась сила, то що би їм забороняло вирватися з рук, що нищать їх? Або тим, що нищать, помститися? Або чому допомоги вашої для себе не просили? Але ні самі про себе не знають, чи терплять що'. Суддя ж, перериваючи мову її, сказав: 'Божественний цар наш звелів, всі марні слова залишивши, з двох одне зробити: або вмовишся богам принести жертву, або погано загинеш'. Свята ж казала, що за Христа умерти — не загинути, але опинитися в житті вічному. І по багатьох взаємних словах, бачачи святу непохитною, єпарх пішов сповістити цареві. Диоклитіян же розгнівався вельми і, що з нею робити, думав. Один з радників радив цареві, щоб дав її Улпіянові — архиєрею капітолійському, щоб той або словами вмовив її, або муками змусив, або, якщо не покориться, смертю погубив. Все ж її, що залишиться, майно в капітолію хай візьме. Угодна ж була цареві рада його, і зразу віддав святу Анастасію Улпіянові, найголовнішому усіх богів жерцеві. Взявши ж її, Улпіян повів чесно в дім свій, ласкою більше, ніж люттю хотів її уловити. І по довгій ласкавій розмові і вмовлянні запропонував їй з обох боків речі протилежні: і всю красу цього світу, і все знаряддя катівське жахливе бачити. Тут каміння коштовне, а там мечі на два боки гострі. Тут ложа золоті і кришталеві, постіллю дорогоцінною прикрашені, а там ложа залізні розпечені, гарячим вугіллям наповнені. Тут намисто, і різні золоті та перлові прикраси, а там окови, вериги і вужі залізні. Тут дзеркала світлі і все, що до жіночого укладу належить, а там гребені залізні, для обдирання тіла приготовані, кліщі ж, щоб рвати плоть, і рожна залізні. З одного боку одяг коштовний, з другого ж — черепки, гострі руби, ними ж кати мученицькі завдані рани розтирати звикли. Нащо ж те зробив лукавий той і підступний чоловік? Нащо напроти гарного поклав жахливе, напроти веселого — скорботне і м'якого — жорстке? Для того, щоб або тим зманити, або иншим настрашити Невісту Христову, що нічому не раділа: ані ж гарного не хотіла, а скорботного і жорсткого не боялася і не втікала. Але волею до катівського знаряддя, аніж до жіночих прикрас схилялася. І чого досягнув окаянний? Того, про що говорить пророк: 'Обманула неправда себе'7, на своє осоромлення і встид все те, не знаючи, влаштував. її-бо звідти більша мужність і до Христа любов явилася. А його помисли, і підступність, і марне лукавство, і омана суєтними виявилися. Сказав-бо він до святої: 'Вибери собі з обох боків, що хочеш'. Вона, поглянувши на світське, сказала: 'Твоє то є, дияволе, і тих, що на тебе працюють, з ними ж на вічну погибель відданий будеш'. Поглянувши ж на вериги і жорстокі знаряддя, сказала: 'Цими обкладена, найгарніша і найприємніша бажаному Женихові моєму Христові явлюся. Це вибираю, а те зневажаю. Цього шукаю, а те відкидаю. Це люблю заради любого Господа мого, а те ненавиджу й опльовую'. Жрець же, ще щадячи її і в переміні намірів її не зневірившись, три дні для роздумів дав їй. Але мучениця, важким це вважавши, сказала: 'Нащо відкладаєш? Чому не мучиш зразу мене? Що инше від мене почути хочеш замість того, що говорю нині? Богам твоїм жертви не принесу і волі твоїй і цареві твоєму не підкорюся — принесу жертви ж хвали Цареві віків, єдиному Безсмертному Богові моєму, за Нього ж кладу свою душу і твої муки зневажаю, щоб єдиного Христа здобути, що є життям вічним'. Сказав жрець: 'Чи й ти подібну до Христа смерть собі вибираєш, о безумна!?' Мучениця ж, про смерть Христову чувши, радости сповнилася і казала: 'Амінь, амінь, хай мені буде це, Христе-царю'. Спитав жрець: 'І що означає це слово 'Амінь'?' Відповіла свята: 'Ти не є достойний слова цього ані розуміти, ані говорити, ніхто ж бо з розумних миро дорогоцінне в посуд гнилий не наливає'. Улпіян же звелів її взяти на три дні до жінок, знайомих їй, що були колись сусідами і товаришками, щоб своїми словами її умовляли і зм'якшували їй серце до батьківських богів повернутися. І чого не робили лукаві ті і нечестиві жінки! Яких слів, яких порад, яких ласк і люб'язностей, жінкам притаманних слів у вуха їй не виливали, приваби і насолоди світу в розум їй приводили! Але вона була ніби глуха, не чуючи, і ніби німа, не відкриваючи уст своїх. Ще у ті три дні не поклала їжі ані пиття в уста свої, але перебувала безперестанку в серці своєму, взиваючи до Христа, Жениха свого. По трьох же днях Улпіян, архиєрей ідольський, бачачи святу Анастасію у вірі Христовій, що, як стовп непорушний була, судив віддати її на муки. Але спершу захотів окаянний чисту голубку Христову [красою її вражений] осквернити нечистотою своєю. І коли хотів торкнутися її, зразу осліп, і біль великий охопив голову його, і, як безумний, закричав, і кликав богів своїх, допомоги просячи, звелів же себе нести в храм ідольський: від тих, що їм служив, сподівався отримати зцілення. І прийняв замість допомоги більшу шкоду і замість життя смерть. Там же зле випустив душу свою і до богів своїх в пекло пішов. Чудо то розійшлося серед багатьох людей, а свята мучениця Анастасія стала вільною. І, вийшовши звідти, пішла до вищезгаданої духовної сестри своєї Теодотії, що перебувала в домі Аукадія-комита, і сказала їй все детально, скільки перетерпіла, і що нею Бог зробив чудо, і що на ній Свою виявив милість. По кількох же днях прийшов і комит, повернувся з Бітинії, і, як раніше, Теодотію і благими, і грізними словами переконуючи, заманював до спільного беззаконня, до нечестивих своїх богів і до скверного шлюбу. Бачивши ж, що нічого не досягне, ще ж і про Анастасію, що там перебувала, довідавшись, гніву великого сповнився. І зразу Анастасію взяв і, зв'язавши, передав суду. Теодотію ж із дітьми її послав зв'язану до вітинського антипата Нікитія, все про неї у листі сповістив йому. Була приведена блаженна Теодотія до того антипата і на суді була допитувана. Коли почав суддя погрожувати муками, тоді син її старший на ім'я Євод, малий хлопець, сказав: 'Ми, о судде, людських не боїмося катувань, які тілу нетління, душі ж безсмертя готують. Бога ж боїмося, що може душу і тіло згубити в геєні вогненній'. І зразу суддя звелів хлопця перед очима матері різками бити аж до крови. Мати ж, на те дивлячись, веселилася і кріпила словами свою дитину, щоб терпів мужньо. Після цього віддана була одному безстиднику на ім'я Гиртак на осквернення, але той, коли до цнотливої раби Христової наблизився і торкнутися її хотів, побачив зразу юнака світлого, що при ній стояв і люто на нього дивився, і рукою в лице безстидника вдарив сильно, і закривавив його. Не утаїлося те чудо і від антипата, але він, замість того, щоб пізнати Бога, що цнотливу чистоту охороняв, ще гірше обезумився, зараховуючи те до волхвування. І звелів піч розпалити вельми, вкинув в неї матір з трьома дітьми, і так свята Теодотія з благословенними лона свого плодами стала Богові жертвою благословенною і приємною — там-бо прийняла кінець. Путорозрішниця ж Анастасія свята тим часом в путах утримувана була в ілирицького ігемона. Той, золотолюбцем бувши, чув, що Анастасія із заможних є і багато маєтків має, прикликав її осібно і каже: 'Знаю тебе, о жінко, що багата маєтками, християнка ж є вірою і сама цього не таїш, що християнка. Послухай-бо заповідь Христа вашого, що законом велить вам, щоб усі багатства зневажали й убогими ставали. Мені-бо уступи багатства твого, і спадку, і всіх маєтків. Ти ж, це зробивши, дві речі здобудеш: і заповідь Христову виконаєш, і вільна від наших рук будеш, без боязні ж і без перешкод Богові своєму послужиш'. Премудра ж Анастасія на це відповіла благорозумно: 'Але, о судде, — казала, — в Євангелії сказано від Христа мого: продай все, що маєш, і роздай убогим і будеш мати скарб на Небесах. Ти ж є багатий, то хто був би настільки безумний, щоб віддав те, що є для бідних, тобі, який у насолодах і смаколиках живеш, хто би був настільки дурний, щоби дав тобі їжу голодних? Якщо ж тебе побачу голодним, і спраглим, і нагим, і хворим, і в темницю вкинутим, тоді належне тобі вчиню, що велено нам від Христа: нагодую тебе, напою, одягну, відвідаю, послужу, поможу, дам тобі необхідне'. Розгнівався ж ігемон, замкнув її в похмурій темниці і голодом її тридцять днів морив, але вона живилася надією своєю — Христом Господом, це-бо була їй солодка їжа і в скруті втіха. Кожної ночі являлася їй свята мучениця Теодотія, і наповнювала веселістю серце її, і зміцнювала її. Досить з нею Анастасія про багатьох бесідувала і питала, одного разу про таке спитала: як вона до неї приходить після смерти? Теодотія ж сповістила їй, що душам мученицьким окремо та від Бога благодать дарувалася, щоб по відході від земних приходити до них же могли, і розмовляти з ними, і втішати їх. Тоді ігемон, коли минуло вже тридцять днів, бачив її не знеможеною голодом, але здоровою і лицем світлою. На тих, хто стеріг, розгнівався, думаючи, що вони їй подавали їжу. І в суворішій в'язниці замкнувши, і печаттю своєю запечатавши, і сторожу вірнішу поставивши, наступні тридцять днів морив її голодом і спрагою. Вона ж у дні і ночі живилася і напувалася сльозами, молячись до Бога безперестанно. Після цього вивів і не змінену на лиці побачивши, засудив її на смерть: щоб з иншими, засудженими за різні злочини, в морі втоплена була. Був же серед них і благочестивий муж один на ім'я Євтихіян, що за Христа всього свого маєтку позбавлений був, на ту ж смерть був ведений. І, посадивши всіх на корабель, на море вивезли. Бувши ж посеред безодні, воїни сіли в иншу лодію, на те приготовану, а корабель із засудженими у багатьох продірявили місцях і на потоплення приготували, самі до берега поплили. І було, коли вже корабель зануритися мав, раптом ті, що були на кораблі, побачили святу мученицю Теодотію, що вітрила влаштовувала і скеровувала корабель до берега, — і плили безпечно. Всі ж засуджені, те чудо споглядаючи і врятованими себе від потоплення бачивши, до ніг двох християн, Євтихія і Анастасії, припадали, хотівши бути християнами. Без перешкод на сушу вийшовши, віри в Господа нашого Ісуса від Євтихіяна і Анастасії навчені були й охрестилися. Було ж всіх душ, що від потоплення врятувалися і увірували, сто двадцять. Довідавшись про те, ігемон, всіх взявши, згубив по-різному, а святу мученицю Анастасію, між чотирма стовпами розтягнену і прив'язану, вогнем спалити звелів. І так довершила страдницький свій подвиг блаженна Путорозрішниця, від пут тілесних звільнилася і до вимріяної свободи небесної відійшла. Тіло ж її святе вогнем не пошкодилося. Жінка одна благочестива на ім'я Аполікарія, у дружини ігемонової випросивши чесне тіло мучениці, взяла його і у вертограді дому свого чесно поклала. Тоді по часі гоніння затихло, і церква над гробом її була зведена. По роках же багатьох чесні ті святої мучениці Анастасії мощі в царствуючий град Константинопіль славно були перенесені — на захист і спасіння граду, на славу ж Христа, Бога нашого, з Отцем і Святим Духом в одному Божестві славленого навіки. Амінь.  Місяця грудня в 23-ий день Страждання святих десяти мучеників у Криті  Децій, який Римського царства скіпетр тримав, поставив Критського острова ігемоном тезоіменного собі і подібного звичаями, що Деній називався. Він подібний був на царя свого лютістю і жорстокістю і на християн гонінням. Децій той, дійшовши до Критського острова, зразу всіх, у Христа віруючих, звелів шукати на муки. І приводили до нього міцних у вірі, їх же по великих випробовуваннях і муках різними губили смертями. У той час і цей десятичисленний, найкращих мужів лик взятий був і приведений до ката. Були ж родом із різних градів: із Гортунського града Теодул, Саторник, Єнпор, Геласій і Євникіян, з Кіоса ж Зотик, з Єпінеї — Помпій і Агатопус, із Кидонії ж — Василид. З Іраклії — Євалест. Всі ж разом до єдиного, що на Небесах, поспішали Града. Вони, ставши перед катом, яких слів вільно не вимовили? Якої ж не показали мужности? І яку дорогу катувань не перейшли? Яких же мук не перемогли терпінням? Биті, мучені, по землі волочені, камінням биті, осміяні, зневажені, всіляку наругу протягом тридцяти днів терпіли. Грудня ж у 23-ій день судище приготоване було, і сів ігемон, вели страждальців на останнє випробовування, сповнених великодушности і дерзновення. Ігемон же бісився гнівом і безумством, швидкий він до катування, щоб заморити їх люто. Ці ж готові були терпіти аж до останнього подиху. Гнівним-бо і вбивчим лицем на них поглянувши, ігемон сказав: 'Яке є безумство ваше, що ні розум ані час вас не навчили корисне знати?' Тоді ніби вже самим гнівом настрашив їх: 'Принесіть жертву, — каже, — якщо ж ні, я більше нічого вам не скажу, ви ж дізнаєтеся, хто є Децій, якому ж не хочете підкоритися'. На це мученики відповідали: 'Ми, о ігемоне, і словом, і ділом, також і немалим часом добре вам дали знати, що ні богам не принесемо жертви ані наказу вашому не підкоримося'. Ігемон же, перепиняючи слова їхні, сказав: 'Чи не думаєте про муки анітрохи, о нечестиві?' Святі відповідали: 'Нітрохи ж не боїмося мук, але дякуємо тобі дуже, що такий бенкет духовний [муки, кажемо, за Христа] приготував і запропонував нам'. Сказав ігемон: 'Але не так буде далі, довідаєтеся-бо, яка великих богів сила, їх же ви безстидно ображаєте, ані не соромлячись тих, що стоять перед вами, лиць багатьох і премудрих, що шанують найпершого серед богів Дія, тоді Іру, і Рею, й инших. Нині ж стількома багатьма будете морені муками, поки не лише ваша знищиться сміливість, але й инші страх матимуть, такі, як і ви, вперті, якщо лише такі знайдуться'. На це знову мужі міцні відповідали: 'Про Дія і про матір його Рею нічого нам не говори, о ігемоне, не до невідаючих-бо промовляєш, знаємо-бо, чули від батьків наших про рід його, і життя, і звичаї. Гріб же його, якщо хочеш, і нині тобі покажемо, бо й він на Криті народився, був же для тих, хто в Криті жив, катом, і настільки був невстримний і на нечисте сходження швидкий, що не лише на жінок, але й на чоловічий рід несамовитів. Чарами ж і ворожінням змінював свою справжню подобу в иншу, через сильну свою нестримність, і повсякчас осквернявся сороміцькими ділами. Дехто ж, тою переможений пристрастю, йшов за його мерзотою [що-бо легше є від того, щоб піти за злом?]. І богом його провозвістили, і, храми звівши, йому принесли жертву, бо те, що їм зручно, це і богові вважалося приємним. І так не лише не богоненависним, але [о лихо] і божественним вважається блудно і нестримно жити'. Коли це божественний сказав лик, ігемон терзався люттю, ніби переможений, більше ж гнівався народ, і кинувся взяти мучеників, і руками б розтерзали їх, якщо б Децій і голосом, і рукою не зупинив народне устремління і шум. Наказав же бути мовчанню: яку би мученикам лютішу вигадати смерть, думав. І зразу, за наказом ігемоновим, руки катів схопили святих на муки, і накладалися на них муки різні, одним ті, а иншим инші, але лютістю і болю величиною подібні. Один-бо з них був повішений, залізними гаками дерли його, жили виривали, і плоть на землю падала. Иншого же камінням і кілками гострими ранили по ребрах аж до костей. А инших оловом важким били, розв'язувалися суглоби, кості дробилися і розсипалися. Инші ж ще инакше мучені були. Навіть чути боляче про лютість мук, як же бо милосердним дивитися на них нестерпно, так і детальний перерахунок слухати важко. Але мученики таке приймали, дуже легко чи, краще сказати, солодко терпіли. І видно було тим, що недалеко стояли, що не так через біль, що накладався, як через обмаль і недостатність більших мук сумували. Всі-бо до них сходилися як до чогось нового і дивовижного — невірні і вірні. Але вірні, в таємниці віру зберігаючи, поспішали дивуватися мужності страждальців і самі в собі утверджувалися у вірі. Невірні ж чинили наругу над терпінням святих і втішалися їхніми ранами, на великі їхні дивлячись муки. Вони ж не лише жодного не мали милосердя, але й більше на лютість ігемона і катів наставляли. І ті так ігемона підбурювали, він же давав накази, а кати наказане виконували. Проповідник же кричав: 'Пощадіть самих себе, підкоріться князям, принесіть жертву богам'. Мученики ж посеред таких і стількох болючих мук вище від усіх були мужнім терпінням, вище від народу, і проповідника, і катів, і самого ігемона. Передусім вище від князя їхнього — сатани, і всієї його сили. Всі-бо, ніби домовилися, єдиними устами взивали: 'Християнами є, Христовою жертвою. Христовим заколенням, і якщо і тисячу разів треба буде умирати, помремо охоче'. Коли ж святі мученики всіма знехтували муками, тоді старанний слуга сатани Децій втратив надію, щоб умовити і змусити їх до жертви. Видав на них наказ смертний. Вели-бо святих на мечне усічення, на місце, віддалене трохи від града, мешканцями того краю назване Алоніум. До нього ж поспішали страждальці, і нове щось і незвичне показали: у всьому триванні мучеництва були однодушні й однодумні, в кінці всі лише сперечалися, хто з них перший під меч піде і перший вінець прийме. Але суперечку цю стишив Теодул, один із божественного того лику, кажучи, що той серед них буде перший, хто останній зі всіх під меч дасть голову, коли-бо, инших всіх друзів своїх перед собою бачачи посічення і смерть, не забоїться анітрохи ані не виявить якоїсь скорботи чи лиця зміни, — тоді справді найдосконалішим виявиться подвижником і переможцем. Спершу-бо до Бога спільну пісню заспівали: 'Благословен єси, Господи, що не дав нас в ловитву зубам їх, душа наша, як птаха, врятується з сіті ловців' — і далі псалм той. Тоді до названого місця прийшли, сотворив кожний з них молитву: 'Прости, — казали, — Господи, рабам Твоїм і прийми пролиття крови нашої за нас, і за наших родичів, і друзів, і за всю вітчизну — хай визволяться від пітьми невідання, і чистими очима побачать благочестя, і Тебе пізнають — істинне Світло, о Царю Вічний'. Так вони помолилися, кожного з них свята і добропереможна відтиналася голова, душі ж їхні сходили з радістю до Христа Бога. По здійсненні ж усічення їх, коли відійшли спекулятори, дехто зі знайомих на місці тому залишився, святі їхні тіла зібрали, чесно поховали. Коли ж призупинилися гоніння і благочестя засіяло, блаженний Павло, єпископ нового Риму — Константинограда, йшовши на острів Критський, знайшов цих святих десяти мучеників мощі нетлінні й у царствуючий град переніс їх славно — на збереження граду і на допомогу всім, хто допомоги потребує. їхніми ж молитвами хай сподобимося і ми бути причасниками приготованих їм небесних благ благодаттю і чоловіколюб'ям Господа нашого Ісуса Христа. Йому ж з Отцем і Святим Духом честь і слава навіки. Амінь.  У той самий день житіє преподобного отця нашого Нифонта, єпископа Констанції, града Кіпрського  Нифонт преподобний родом був з краю Пафлагонійського, града Плагіона, син одного славного мужа на ім'я Агапіт. Він в юнацьких літах вручений був воєводі Савватію, що із Царгорода в Пафлагонію від царя Константина Великого присланий був. Воєвода ж до жінки своєї в Царгород із протовестіярієм своїм відіслав отрока заради учення книжного, і вчився отрок у пресвітера Петра, що жив у дворі воєводському. Вчився ж старанно і швидко, був-бо тямовитий, і вдачею спершу добрий, тихий, лагідний, смиренний, і до церкви завжди ходив. Віку ж юнацького доходячи, почав помалу розбещуватися від злих приятелів: молодь-бо, що без наставлення живе, легко може посковзнутися. І якщо між дорослими мужами добрий від злого легко розбещується, 'з непокірними, каже, розбестилися', наскільки більше між молодими, що природою більше до злого, ніж до доброго схильні, як написано, — лежить помисл людський близько до злого з юности. Почав-бо молодий Нифонт у неробстві і лінощах жити, їсти без міри й упиватися, тоді марнословити і сквернословити навчився від хлопців безчинних, і на позорища зі скоморохами ходити, потім і на погані діла, і всі ночі проводив у пустощах з юними у беззаконні, осквернявся гріхами нечистими. Ще ж і красти почав, і сваритися зі всіма, і битися. Був же й иншим юним на спокусу: не лише-бо сам всіляке беззаконня пройшов, але й инших багатьох на те ж наставив. Один же муж на ім'я Василій, Нифонта знайомий, завжди йому говорив: 'Горе тобі, Нифонте, живий-бо ти тілом, а вже помер душею, і лише тінь твоя ходить серед людей!' Нифонт же словами тими часом нехтував, часом же стогнати і плакати за гріхи починав. Проте, злим звичаєм тягнений, ніби вуздечкою, у нечистих ділах потопав, мов у морі, і зовсім втратив надію на спасіння своє, і говорив: 'Вже я загинув, і на покаяння повернутися не можу, то нехай тут насолоджуся земними насолодами'. І настільки озлобив серце його диявол, що й молитви не міг тоді здійснити, маючи завжди ніби камінь, що лежав у нього на серці. Пані ж та, у неї ж Нифонт своє мав перебування, бачила таке його життя розбещене, сумувала в собі, кажучи: 'Горе мені, звідки прийшла на мене ця напасть!' І багато разів карала його, сварячи, ображаючи і б'ючи, але він без виправлення перебував. Це ж розповідається, щоб показати велике милосердя Боже, що ним же виводить чесне від недостойного, і з грішників праведників робить, і що нема гріха, який би переміг чоловіколюб'я Боже. До того ж — щоб і ми, грішні, мали образ, щоб не впадали у відчай, у багато беззаконь занурені, але щоб виправили себе покаянням, як же і цей — наскільки виправив себе добре! І той, що був посудом гріха, той пізніше через покаяння істинне став посудом Духа Святого, як же зараз почуємо. Був у Нифонта один приятель на ім'я Никодим, до нього ж прийшов він. Поглянув на нього Никодим і, дивлячись з подивом на лице його, вжахнувся, проте мовчав. Сказав же Нифонт: 'Чому на мене дивишся, ніби на незнайомого тобі'. Відповідав Никодим: 'Повір мені, брате, що ніколи тебе не бачив таким, як нині: лице-бо твоє страшне, наче в мурина'. Це почувши, юнак настрашився, разом же і засоромився і, закривши лице своє рукою, відійшов печальний. Ішов же шляхом, говорячи до себе: 'Лихо мені, грішному: якщо у цьому світі чорний душею і тілом, то на Суді Божому яким буду? Як явлюся перед Лице Боже? Горе мені, пристрасному, де ти нині, душе? Лихо мені, що зроблю? Чи зможу покаятися? Чи є хтось, щоб мене до покаяння наставив і щоб мені сповістив, чи зможу я врятованим бути? Як-бо скажу Богові: 'Помилуй мене', коли стільки зробив перед Ним діл нечистих'. Це і більше до себе говорив, прийшов в дім, сумний і пригнічений вельми, і бентежився думками суперечливими. Добра-бо думка говорила йому: 'Помолися вночі до Бога, щоб, як Його воля, це для тебе влаштував'. Протилежна ж сперечалася, кажучи: 'Якщо станеш на молитву, то збіснуватися маєш, і будеш юродивим та всіма осміюваний'. І вкладався йому страх в розум від біса, і бентежив душу вельми. Він же, ледве трохи скріпився, каже до себе: 'Коли ходив блудно, ніяке зло мене не перестріло. Коли ж нині хочу помолитися Богові, чи тоді маю якось погано постраждати? Проклятий будь, нечистий і пронирливий бісе, що це мені вкладаєш'. Коли ж була ніч, встав він з постелі, і почав плакати, і в груди себе бити, кажучи: 'Як жив благочесно і добрим звичаєм у попередні мої роки, нині ж помер, гріхами зранений люто. Але, Господи, Господи, уповаю, спаси мене, щоб ніколи диявол не викрав, як лев, душу мою, що не є спасенною'. Стояв же він на молитві і дивився на схід: ось мряка темна перейшла і наблизилася до нього, розслабила його і вкинула в біль і страх безмірний. Налякався ж Нифонт, і ліг на постелі своїй, стогнав і плакав через гріхи свої. Зранку ж прийшов до церкви і, звівши очі свої, поглянув на ікону Пречистої Діви Марії Богородиці і, застогнавши, сказав: 'Помилуй мене, Заступнице християн, Обрадованна, Чиста, поможи мені задля великої милости твоєї, ти-бо для тих, що каються, уповання і надія'. Коли він це говорив, образ Богоматері схилився, і Лице показало світло. Це чудо побачивши, Нифонт здивувався і почав радіти та веселитися серцем. Тоді каже: 'О глибино людинолюб'я Божого, яка сила-силенна милости Твоєї, Господи, яку показуєш на тих, хто згрішив перед Тобою. Заради них-бо дав єси і Пречисту Свою Матір, щоб була молебницею до Величности Твоєї'. Помолився ж доволі і, ікону Богородичну поцілувавши з любов'ю, відійшов. І сказав до себе: 'Бачиш, окаянна душе, як Бог любить нас, ми ж Його самі уникаємо. Ось дав нам в заступництво Пречисту Свою Матір, ми ж і її зневажаємо, Помічницю'. Після цього в сонному видінні явився йому диявол в образі одного хлопця, що' був йому у беззаконнях приятелем, і стояв проти нього пригнічений, ніби в печалі він великій. На нього поглянувши, Нифонт сказав: 'Чому сумуєш так?' Відповів диявол: 'Це третій день, відколи ж ходив ти до друга свого Никодима, і розбестився, через те сумую, не можу знести того, що ти зневажив мене'. Сказав йому Нифонт: 'І яка тобі печаль з того?' Диявол же відвернув лице своє і не дав йому відповіді. І зразу збудився Нифонт, розумів, що диявол сумує через покаяння його. Швидко-бо вставши, поспішив до церкви і, до ікони иншої богородичної ум і очі піднісши, молився, аж поки знову не побачив її усміху і не відчув божественної в серці своєму насолоди. В один же з днів, ідучи в церкву на молитву, побачив чоловіка одного, що беззаконствував на дорозі, й осудив його в умі своєму. Коли ж прийшов до Храму Божого і за звичаєм возвів до ікони очі, зразу побачив Пречисту Богородицю, лицем сувору і насуплену, що відвернулася від нього. Настрашився ж Нифонт вельми і, долі дивлячись, сказав до себе: 'Лихо мені, грішному, єдину радість мав — твій, Владичице, Пресвятий Образ, нині ж і він Лице своє відвертає, через яку причину, не знаю'. Тоді, зібравши думки свої, ледве згадав, як осудив того, хто грішив, і зрозумів, що за те відвернула Лице своє від нього Мати Господня. Застогнавши з глибини серця, сказав з плачем: 'Боже, прости мене, грішного, це-бо, взявши собі славу і сан Твій, осудив ближнього свого швидше, аніж Ти судиш. Проте помилуй мене, Владико, бо на Тебе душа моя уповає, відтепер не осуджу брата свого ніколи'. Це і більше зі сльозами говорив, поглянув на ікону знову і бачив її усміхнену, як і перед тим, і з того часу уважніше почав пильнувати себе, щоб не осуджувати. Так було завжди: коли якось траплялося йому згрішити, то образ Пречистої Богоматері Лице своє відвертав, — і тим був покараний Нифонт, і виправлявся. Якось черпав він воду відром, штовхнув його диявол, і послизнувся обома ногами, впав у колодязь і, лежачи долі, схопився за відро і закричав: 'Владичице, допоможи мені!' І зразу опинився стоячи на дереві, в колодязі, неушкоджений. Відтоді, зрозумівши, що Богородиця його береже, почав ім'я її весь час в устах своїх носити. Після цього трапилося йому захворіти від празника Воскресіння Христового аж до дня Переполовинення1', в хворобі ж він нічого иншого не говорив, лише: 'Слава Богові моєму, слава Помічниці моїй Пречистій Діві Марії'. Перед середою Переполовинення, в понеділок, помолився, кажучи: 'Господи, Боже мій, сподоби мене причаститися Святих Твоїх Таїнств в день Переполовинення. Бо ж вельми спрагла душа моя від Пречистого Тіла Твого насититися'. Тоді заснув, і було йому видіння таке: дві жінки пресвітлі повз ложе його йшли в подобі Мироносиць, одна в багряниці, вона тримала гілку оливкову, друга ж, їй подібна, услід ішла, несла посуд малий, повний якоїсь святині, тримала ж тростину, вмочену у святий єлей. І, підійшовши до ложа, стали. Сказала ж багряноносна до другої: 'Бачиш, Анастасіє, чим страждає цей юнак?' Відповіла Анастасія: 'Цей, пані, страждає від вогню язика свого: коли був здоровий, уста свої не тримав замкненими, і нині Господь карає, щоб тим не осудився зі світом, — вельми-бо любить його Бог і карає його. Ти ж, якщо хочеш, помилуй його і допоможи йому'. Відповіла та, що в багряниці: 'Помилую, лише веди його, куди ідете'. Взявши ж Нифонта за руку, Анастасія ввела його у храм Святих апостолів. Тоді каже до неї багряноносна: 'Візьми єлей з кадила, що горить у вівтарі, і помаж його з голови до ніг'. Та ж, помазавши, сказала: 'Глянь, Владичице, це зробила за наказом твоїм'. Усміхнулася ж та, що в багряній ризі, і сказала: 'Це знамення є милосердям, заради нього й прийшли'. І дала Нифонтові гілку оливкову, яку ж в руках тримала, кажучи: 'Подивись і зрозумій, що гілка ця є з благодати Господньої, тобі ж даю її, бо нині вилилася на тебе милість прещедрого Бога. Ти ж будь відтепер озброєний на бісів і переможеш їх, як тростину і сіно'. Нифонт же поклонився до ніг і, збудившись, зрозумів, що видіння те — благословення Пречистої було Богородиці, — і зразу виздоровів, почав ходити. У вівторок же їжею підкріпився і в сам Преполовинення день прийшов до церкви, з великою радістю причастився Божественних Таїнств. Так з допомогою Божою Нифонт блаженний виправив життя своє, зрікся світу і став монахом, і віддався подвигам і трудам великим, умертвлюючи тіло своє і підкоряючи його духові, в сльозах же і в суворім покаянні проводив дні свої. Наклав же сторожу устам своїм, стерігся марнослів'я вельми, ще більше сквернослів'я чи допікання і наклепу. І поклав собі устав: сорок разів ударити себе рукою по лиці сильно, якби колись ненароком трапилося йому слово яке сороміцьке чи образливе сказати. Часом же, камінь в уста вклавши, довгий час носив, кажучи до себе: 'Краще тобі, беззаконнику, каміння їсти, аніж погане якесь вимовити слово'. Часто ж, в хатині своїй замкнувшись і скинувши одяг, бив себе чим-будь по цілому тілу своєму і зранювався настільки, що, бувало, й тіло відпадало від ран багатьох. І озброївся на ворога невидимого сильно. Але і той велику з ним боротьбу вів, пакостячи йому і перемогти хотівши непереможну його мужність. Коли молився він, являвся біс то в подобі птахи, що скакала перед ним, то в образі пса чорного, що кидався на нього, щоб настрашити його і перервати йому молитву, але він хресним знаменням відганяв його. Голодному йому приносив біс різні наїдки з риби і м'яса і солодкі страви. Блаженний говорив: 'їжа нас не поставить перед Богом, сам їж, дияволе, свої наїдки, або неси їх туди, де люди черево за Бога мають'. Коли святий чував, вкладав диявол дрімоту і сон надмірний — їх відчувши, блаженний брав палицю, бив себе сильно, кажучи: 'Дав тобі їсти і пити, а ти хочеш і спати. Ось я палицею упокою тебе'. Часом, відчувши в собі боротьбу плотську, цілий тиждень не куштував хліба і морив себе голодом та спрагою, поки пристрасть шкідливу не умертвив у собі. Маючи ж спрагу велику, зачерпував воду, ставив перед собою і, дивлячись на неї, казав: 'Яка ця вода солодка'. І брав в уста трошки, намочивши язик, і проливав її на землю. Біс же, такого терпіння блаженного не терплячи, возвав велегласно: 'Переміг мене ти, Нифонте'. Але святий Нифонт, Божій силі і допомозі, а не своїм подвигам і повстримности зараховуючи на бісів перемогу, відповідав йому: 'Не я тебе перемагаю, але сила Бога нашого, що береже рабів Своїх'. Допустив же Бог, аби прийшла на нього спокуса, щоб, як золото в горнилі, випробуваний бувши, став достойний благодаті Господньої. Випробовуванням ж тим стало чотирилітнє розуму розслаблення від диявольського нападу. Одного разу стояв він на молитві з вечора до ранку, раптом почув шум, що гримів сильно, — з правого боку до лівого пішов. Святий же настрашився і думав, що-бо це буде. І зразу диявол прийшов, ревів з великими погрозами і гнівом — і так настрашив святого, що й розум його помикитився. Аедве опритомнівши, хотів помолитися і знаменувати себе знаменням хресним, диявол же напав на нього, кажучи: 'Залиш молитву, і не буду боротися з тобою'. Блаженний же відповідав: 'Ніяк не слухаю тебе, нечистий духу. Якщо тобі Бог звелів мене погубити, то з вдячністю це прийму. Якщо ж ні, то скоро допомогою Вишнього маю тебе перемогти'. Диявол же сказав: 'Звабився ти, Нифонте, Бога нема, де-бо є Бог?' Це увесь час йому біс говорив, розбещуючи і потьмарюючи ум. Святий же відповідав: 'Це ти говориш, дияволе, як безумний: каже-бо безумний в серці своєму, що нема Бога'. І хотів, молитву сотворити, але не зміг, уста-бо говорили, а ум розбещувався йому. І був святий в печалі великій, потьмарений ум мав, залишився і без повного людського розуму, і страждав так. А коли приходив трохи до тями, знову біс не переставав говорити: 'Нема Бога'. До нього ж святий: 'Якщо навіть зблуджу, чи якщо уб'ю, чи якщо щось инше погане зроблю, проте Христа мого не зречуся'. Диявол же до нього знову говорив: 'Що кажеш? Чи є Христос? Так, нема Христа, я один утримую все і царюю над всіма, тобі ж хто сказав, що є Бог чи Христос?' Відповідав святий: 'Не маєш зманити мене, темна владо, відступи від мене, враже всілякої правди'. Диявол же невідступно боровся з ним, потьмарюючи розум йому і примушуючи говорити, що нема Бога. Так перебував святий чотири роки, борючись з бісом і примушуючи себе до молитви. Якось молився він і сумнівався, чи є Бог. Поглянув на ікону Спасителеву і, з глибини сердечної зітхнувши, простягнув руки до ікони, кажучи: 'Боже, Боже мій, чому мене покинув, сповісти мені, якщо Ти є Бог й иншого нема, окрім Тебе, щоб не схилився до поради ворожої'. Це сказавши, побачив Лице Христове, що на іконі світилося, як сонце, і почув пахощі невимовні. Страхом же одержимий, на землю кинув себе, кажучи: 'Прости, мені, Владико, що спокушав Тебе, сумніваючись у Тобі, Бозі моїм. Ось віднині вірую, що Ти — один єси Бог і Творець всього живого'. Лежачи на землі, поклонився, і поглянув на образ Спаса, і побачив річ чудесну. Образ Владики повертав очима, ніби жива людина, і вигиналися брови його. Закричав же Нифонт: 'Благословен Бог мій і благословенне Ім'я слави Його нині і навіки! Амінь.' Відтоді зійшла на нього благодать Божа, а тривало вже чотири роки випробовування те, і завжди веселий і світлий з лиця виглядав. Дехто ж говорив: 'Що-бо йому є, що багато років ходив насуплений, нині ж радіє і веселиться'. Прийняв же дерзновення святий на бісів, на них же сварячи, казав: 'Де ті, які кажуть, що Бога нема?' І переміг їх безперестанною молитвою. Роздумував про попередні гріхи свої, говорив до себе: 'Ходімо, грішний Нифонте, до церкви, висповідаємо гріхи наші Господеві, там-бо чекає нас Отець наш щедрий'. І пішов. Наблизившись до дверей церковних, підняв руки вгору і закричав стогоном тяжким: 'Прийми Господи, Ісусе Христе, Боже мій, померлого мене душею і розумом, прийми ганьбителя і грішника, нечистого душею і тілом, прийми неприязнь безстидну і не відверни лиця Твого, не кажи, Владико, ''не знаю, хто ти', але почуй голос молитви моєї і спаси мене, бо не хочеш грішникам смерти. Не залишу ж Тебе, не відступлю від Тебе, почуй мене і дай гріхам моїм розрішення'. Коли так він молився, був раптом шум великий з Небес. Він бачив явлене в хмарі лице мужа пресвітле, і руки видно було при лиці простерті, ними ж обняв блаженного, як блудного сина колись отець, цілував рамена його, кажучи: 'Добре, що прийшов сюди, ображена дитино моя, багато-бо журився, багато тужив через тебе, як серце моє боліло, чекаючи, коли навернешся до мене: увечері чи зранку? Нині радію, нині веселюся, бачачи тебе, що навертаєшся до мене всім серцем'. Це потім розповів Нифонт учневі своєму, і плакав дуже. Після цього знову молився він, і явився ангел Божий, тримаючи чашу, повну мира, яку вилив зверху на голову йому, і сповнилося пахощів місце те. Тоді ж, коли бив себе по тілу, накладаючи рани, ангел, зійшовши, кадив обіч нього, наповнюючи пахощами те місце. Настільки ж блаженний Нифонт мав просвітлені очі ума, що знав потаємне сердець людських, з ангелами ж, як із приятелями своїми, бесідував відкрито і бачив бісів очевидно. Одного разу від церкви святої Анастасії ішов до своєї хатини, бачив при воротах дому одної жінки-блудниці ангела в образі юнака, що плакав вельми. І спитав, чому плаче він. Той же відповів: 'Я даний від Бога на збереження одного тут чоловіка, який у домі цім з блудницею нині відпочиває, — тим ображає мене вельми, не можу бачити, що беззаконня він чинить. Як-бо маю не плакати, бачачи, що беззаконня він чинить? Як-бо маю не плакати, бачачи, у яку пітьму падає образ Божий?' Сказав же до нього блаженний: 'Чому не покараєш його, щоб від гріха відвернувся?' Відповів ангел: 'Не маю місця, щоб наблизитися до нього, відколи почав грішити, рабом є бісів — я ж над ним вже не маю влади. Бог створив чоловіка самовладного, показавши йому тісний шлях і широкий, щоб ним хотів ходити'. Сказав же Нифонт святий до учня свого: 'Нічого ж нема смердючішого від гріха блудного, проте якщо покається блудник, то прийме його Бог швидше від инших беззаконників, бо гріх цей є з природи, за поученням диявольським. Відженеться ж ця пристрасть молитвою належною, і постом великим, і тіла умертвлюванням всіляким'. Явлено ж було святому і те, як біси в народі ходять, спокушають людей, вкладаючи осуд, наклеп, сварки і всіляке пригнічення. Одного разу бачив мужа, що робив своє діло, і ось прийшов до нього мурин і почав йому шептати на вухо. Був же й инший чоловік, недалеко від того працював, біс же, прийшовши, і йому на вухо пошептав — вони ж, залишивши справи свої, почали сваритися. Блаженний же, застогнавши, сказав: 'О бісівська омано, як ти сієш ворожнечу між людьми!' Якось напав на нього біс марнослав'я, кажучи: 'Ти відтепер будеш знамення робити, і возвеличиться ім'я твоє по цілій землі, бо догодив ти Богові'. Блаженний же сказав до біса того: 'Почекай, ось і тобі зроблю знамення'. Знайшов же камінь перед собою, сказав: 'Тобі, каменю, кажу: піди звідси і перенесися туди'. Камінь же лежав нерухомий. Тоді святий сказав до біса: 'Це дар твій, дияволе'. І плюнув у лице йому, тоді помолився — і став диявол безвісний. Знову бачив чоловіка одного духовного, що йшов перед ним, за ним же ззаду йшов услід мурин, нечисті і зневажливі вкладаючи думки. Муж той, розуміючи бісівське дійство, часто обертався і плював на біса. Блаженний же сказав до лукавого духа: 'Перестань, дияволе, рабам Божим надокучати, яка-бо тобі користь від того, якщо душа та піде на загибель?' Відповідав біс: 'Нема мені користи з того, але маю наказ від царя нашого і князів, що володарюють над нами, щоб боротися з людьми. Якщо ж князі наші виявлять, що ми не боремося з християнами, то битимуть нас сильно'. Знову бачив блаженний якогось чорноризця, що йшов, шепочучи молитву, з уст же його полум'я вогненне виходило, до неба сягало. Ішов же і ангел його з ним, маючи спис в руці вогненний, ним же проганяв бісів від того чорноризця. Надходив празник Воскресіння Христового. У вечір великої суботи, стоячи у церкві з людьми, бачив Нифонт Пречисту Богородицю: з апостолами і з багатьма святими прийшла до церкви, по-материнськи дивилася на людей навколо. Тими ж. яких бачила, що про спасіння своє піклуються, тішилася вельми. Недбалих же бачивши, похитала головою і заплакала. Проте, над всіма руки простерши, молилася Богові, щоб всі спасіння прийняли. Те бачивши, преподобний невимовної радости сповнився, що не відлучається від християн Пречиста Богородиця, але завжди їм допомагає. Вона-бо і самому йому, зокрема, Помічниця і Захисниця. Якось він відпочивав, прийшов диявол несподівано, тримав в руці зброю і кинувся на нього, хотівши його вбити, але, силою Божою стриманий, не міг нічого злого зробити святому і відбіг, скрегочучи зубами і кажучи: 'О Маріє, ти мене завжди проганяєш від цього жорстокого'. Мав же преподобний і в устах своїх благодать, щоб корисно наставляти й утішати зажурених. Брат один прийшов до святого, журячись і кажучи: 'Що зроблю, отче, що вельми утискають мене біси зневаги. І коли їм, чи п'ю, чи стою на молитві, то або єресі, або образи тяжкі на Господа мого Ісуса Христа, і Пречисту його Матір, і на ікони святі в серце мені вкладають, і боюся, щоб колись вогонь, з Небес зійшовши, не спалив мене живцем'. Відповів святий: 'Прийми, брате, втіху за розумом моїм. Море, коли спіниться, які підносить хвилі і б'є об камінь — хвилі ж знову повертаються в море. Так само і помисли злі, що від диявола надходять, до людського наближаються розуму. Коли ж чоловік послухає його ради і піде за ними, то загине, як же і багато хто, покорившись, загинув. Якщо ж хтось, поборюваний, помислам зневаги не потурає і знову мужається і противиться їм, опльовуючи біса, то зло його вертається йому на голову, чоловік же той вінець прийме. І ти, дитино, терпи, противлячись бісу молитвою і постом, — і втікати від тебе буде швидко, бережися наклепів і гніву, вони-бо найбільше образ породжують'. Так утвердивши брата, відпустив його з миром. Але і без зцілювальної благодаті преподобний не лишився. Прийшла-бо до нього якась жінка, маючи зубний біль, і просила святого, щоб зцілив її. Він же каже: 'О мати, ми люди є грішні і нечисті і не можемо тебе зцілити, якщо Бог милості тобі не зробить'. І, те сказавши, увійшов до церкви помолитися і, взявши єлей з лампади Пресвятої Богородиці, помазав лице її по всьому напухлому. І зразу перестало боліти, і зцілилася жінка, і пішла, славлячи Бога. І другу жінку, яка на одрі хвороби лежала і при смерті була, зцілив молитвою і зробив її здоровою. Ще ж ясновидними очима бачив і душі людські, що з тіл виходять. Якось-бо стояв у церкві святої Анастасії і молився, очі на Небо возвівши, і бачив Небеса розкриті і багато ангелів, від них же одні на землю опускалися — инші ж вгору сходили, підносячи людські душі в Небеса. Коли він так дивився, бачить: ось два ангели ідуть у височінь, несучи якусь душу, і коли наближалися до блудної митниці, вийшли митники-біси, з гнівом кажучи. 'Це наша душа, як ви смієте пронести ту, що наша є?' Відповідали ангели: 'Яке знамення на ній маєте, називаючи своєю?' Казали біси: 'До смерти грішила, не лише по природі, але і проти природи себе оскверняючи. До того ж осуджувала ближнього, а що від цього гірше? Але і померла без покаяння. Ви ж що кажете на це?' Відповідали ангели: 'Насправді ні вам, ні батькові вашому дияволу віри не ймемо, поки не спитаюся ангела, душі тої хоронителя'. Його ж коли спитали, сказав: 'Справді багато згрішила душа та, але все-таки, розхворівшись, почала плакати і гріхи свої ісповідати перед Богом. Якщо-бо простив їй Бог, Він знає, Він владу має, і Його праведному суду слава'. Тоді ангели насварили на бісів й увійшли в небесні ворота з душею. Після цього побачив блаженний, що ось знову другу душу ангели несуть. Біси ж, до них вибігши, кричали: 'Чому носите душі безвісно, як же і цю золотолюбну, блудну, докірли що розбій робила?' Відповідали ангели: 'Напевне знаємо, що коли це і робила, то плакала, і стогнала, сповідаючись і подаючи милостиню, і через те має її Бог прощеною'. Біси ж казали: 'Якщо ця душа милости Божої достойна, то візьміть грішних всього світу — ми ж для чого трудитися будемо?' Відповідали їм ангели: Всі грішники, які висповідалися з гріхів своїх смиренно зі сльозами, по милості Божій приймуть прощення. А ті, що без покаяння помирають, тих Бог судить'. І так посоромивши лукавих духів, перейшли. Знову побачив святий, як підноситься душа одного мужа боголюбного, чистого і милостивого, що до всіх любов мала. її побачивши, біси здалеку скреготали. Ангели ж Божі, з воріт небесних виходячи, зустрічали і цілували душу ту, кажучи: 'Слава тобі, Христе Боже, що не замкнув її в руках ворожих, але вибавив її від преісподнього аду'. За якийсь час ще бачив Нифонт блаженну душу, яку біси волокли до аду, — душа ж та була якогось раба, якого ж пан голодом і ранами морив, він же, не витримавши морення, бісами навчений, взяв шнурок і задушився. Ангел-бо його, хоронитель, ішов здалеку, плакав вельми, біси ж веселилися. І звелів Бог ангелові, що плакав, іти в Римський град і там пильнувати якесь новонароджене, хрещене у той час немовля. І знову бачив преподобний душу якусь на повітрі ангелами несену, їх же зустріли бісівські полки. Не дійшовши до четвертої митниці, віднята була з рук святих ангелів душа та і в безодню зі збиткуванням вкинена. Була ж то душа одного клирика церкви Єлевтерія святого, той-бо клирик у всі дні гнівив Бога, блудячи, волхвуючи і розбій чинячи. Помер же раптово без покаяння, і була радість бісам. Збудував же преподобний церкву в ім'я Пречистої Богородиці в Царгороді і при ній мав своє перебування, багатьох невірних до Христової навертав віри. Не терпів цього диявол, що багатьох Нифонт від омани його відштовхує, прийшов на нього з безліччю бісів, аж до тисячі, і напали вночі, хотівши мучити його, і була хатина його повна бісів. Він же силою хресною заборонив йому, маючи ж допомогу Божу і сприяння ангела святого, відтак брав кожного з них по одному і, по тисячі ран даючи їм, примусив, щоб поклялися йому навіть не наближатися до місця того, де ж ім'я Нифонта згадується. Бесідуючи якось із братією про користь для душі, преподобний згадував таке: 'Був, — казав, — у цьому граді в якогось патрикія раб на ім'я Василій, ремеслом швець, вдачею злий, сквернитель, непокірний і скоморох, що марнував весь час свій в іграх і гріхах плотських нечистих з любодійницями і не слухав наказів пана свого. Дивним же провидінням милосердного Владики влаштувалося йому спасіння так: трапилося, що голод був великий, — Божим через гріхи людські допустом, і почав господар рабів своїх від себе виганяти через брак їжі. Вигнав же і Василія того господар його, патрикій. Він же, вийшовши, у перший день продав одяг свій на їжу, тоді почав нагим ходити і просити милостиню — була ж тоді зима і, змерзши, трясся від холоду. Врешті знеміг, ліг на вулиці одній, помалу ж погнили йому пальці ніг, тоді й самі відпали ноги — Василій же терпів, приймаючи те за гріхи свої, і нічого иншого не говорив, лише: 'Слава Богові за все'. Так пробув два місяці, лежачи на дорозі без накриття, стогнучи і ридаючи через гріхи. Випадково ж ішов шляхом тим один христолюбець на ім'я Никифор. Він, бачивши Василія, що страждав, звелів рабам своїм нести його в дім свій, де ж упокоїв його люб'язно, стелячи йому і годуючи своїми руками. Після двох тижнів у день суботній почав хворий той Василій говорити: 'Добре прийшли, ангели святі, трохи відпічніть, і підемо'. Вони сказали: 'Ні, але йди швидко, бо кличе тебе Господь'. Відповів Василій: 'Потерпіть мені трохи, поки віддам довг. Взяв-бо в одного приятеля свого в позику десять мідяків і ще не віддав, і щоб через те не затримав мене в повітрі диявол'. Чекали ж ангели, поки Василій, попросивши десять мідяків, послав тому, кому був винен, і тоді передав дух свій Богові. Це бачите, діти, які є суди Божі і якими ж, знайте, судьбами рятує грішника'. Прийшов якось блаженний цей з учнем своїм у церкву на молитву, яка була біля згаданих палат Апонія, де ж Спаситель божественну починав службу. І тут відкрилося душевним його очам: побачив вогонь, що з небес зійшов і покрив вівтар і архиєрея. Під час же співів трисвятого явилося ангелів чотири і зі співаючими співали. А коли послання апостольське читане було, бачив святого апостола Павла, що зазирав позаду того, що читав. Коли ж почалося Євангеліє, слова, ніби свічники, на Небо сходили. Коли настало ж приношення дарів, відкрився покров церковний, і розкрилося Небо, і чути було великі пахощі. Тоді зійшли ангели, співаючи: 'Слава Христу Богові'. Несли ж отроча дуже гарне, яке на дискосі поставили, самі престол оточили. Над святителями ж, що служили чесним Дарам, два серафими, два ж херувими літали над головою, покривали їх крилами своїми. Коли підійшов час освячення Дарів і здійснення страшного Таїнства, один із ангелів світліших приступив і, взявши ніж, заколов отроча і кров виточив у святу Чашу, отроча ж поклавши на дискосі, сам встав у чині своєму з благоговінням знову. Тоді почалося причастя Таїнств Божественних, і бачив блаженний, що в одних, тих, що причащалися, були лиця світлі, ніби сонце, а в инших темні і потьмарені, ніби в етіопів. Ангели попереду наглядали, хто як приступає: достойних-бо причасників вінчали, від недостойних же відверталися і бридилися. Коли закінчилося служіння святе, бачив, що ось знову отроча цілим опинилося на руках ангельських і вознеслося на Небо. Це сам преподобний пізніше розповідав учневі своєму, котрий писанню його передав для користи багатьох. Одного ж разу святий ішов до церкви Пречистої Богородиці, яку ж сам створив, і бачив на шляху, що мурин іде вельми сумний, — був же то князь бісівський, ішли-бо після нього й инші біси. І коли наближалися, і церковний спів почули, почали менші біси ганьбити князя свого, кажучи: 'Бачиш, як Ім'я їсусове славиться від цих, їх же мали під владою нашою колись, де-бо сила наша, все переможеться і зруйнується наше царство . Так сварили на свого князя, відповідав він: 'Не журіться тим, не сумуйте, скоро зроблю так, що залишать християни Ісуса і нас славити будуть'. Недалеко ж вони відійшли, знайшли мужів числом тридцять, приступив же князь бісівський і пошептав одному мужеві на вухо. Той же спохмурнів розумом, почав срамословити, сміятися і співати безстидне. Тоді зустріли сопілкаря, що грав і йшов. Блаженний же бачив одного мурина, що всіх в'язав одним шнуром і тягнув за сопілкарем, і ті всі йшли вслід за сопілкарем і скакали. Багато ж люду приєдналося до них, ішли, сороміцьке співаючи і танцюючи: біси-бо, путами за серце їх зціпивши, тягнули. Один же муж багатий, поглядаючи з палат, вийняв мідяк і дав сопілкареві, щоб перед ним потанцював. Коли поклав у кишеню свою сопілкар того мідяка, взяли біси і послали його в пекло до батька свого сатани, кажучи: 'Радуйся, отче наш, це Алазіон, князь наш, прислав тобі жертву, яку християни, вороги наші, принесли, даючи мідяки на ігри'. Сатана, прийнявши те, розвеселився і каже: 'Трудіться, діти, щоб росла жертва наша, і перемагайте християн.' Тоді знову повернув мідяк у кишеню сопілкареві. Блаженний же Нифонт душевними очима дивлячись на це, застогнав, кажучи: 'О горе тим, що приносять через ігри бісам жертви'. І наказав слухачам, щоб береглися нечистих і безчинних ігр, що від диявола є. Знову якось після молитви святий бачив поле велике, в довжину і ширину однакове, а на ньому стояло багато муринів, розділених на полки, що було всіх триста шістдесят і п'ять полків, за кількістю гріхів тяжких. Якийсь же найпохмуріший етіоп, перерахувавши воїнів, шикував полки, як на боротьбу, і казав: 'На мене взираючи, не бійтеся нічого, за те сила моя з вами буде'. Деякі з бісів багато зброї різної принесли і роздали на полки. їх же віддав кожному полку диявол — оману і чари, — і пустив їх у всю землю на Церкву Христову. На це блаженний Нифонт поглянув, зразу був до нього голос: 'Повернися, Нифонте, на схід і поглянь'. Він же, обернувшись, бачив це поле — чисте і красне, на ньому ж подвійно більше від муринів стояло білоризців, кількість незчисленна, сила-силенна. Всі ж озброєні, як на війну. Прийшов же якийсь муж, світліший від сонця, і каже: 'Так велить Господь Саваот: ідіть у всі землі, помагаючи християнам і життя їм оберігаючи'. Те бачивши, преподобний прославив Бога, що помагав Своїй Церкві. Після цього до старости вже проподобний Нифонт наблизився, надійшов час його святительства, що передвозвіщено йому було від Бога таким видінням. Явилося одне місце, багатьма вівцями наповнене, до тисячі тисяч, пастиря ж у них не було. Блаженний же собі подумав, чи не бояться вовка ці вівці, без пастиря ходячи. Зразу постав муж святоліпний, подібний на святого Павла-апостола, і сказав: 'Чому стоїш, дивлячись на вівці царські? І, без роботи будучи, чому не пасеш їх?' Відповів блаженний Нифонт: 'Хіба я буду пасти царські вівці? Не навчений я до такого діла і немічний зовсім'. Явлений ж каже: 'Тобі звелів цар трохи їх попасти, і потім, на спочинку, відплату приймеш велику'. І, те сказавши, дав йому палицю, вручивши вівці і загороду, і відійшов. Збудився ж блаженний і думав, що то є. І зрозумів, що явлений муж був святий апостол Павло, вівці ж — люди, а загороди — Церква. І забоявся вельми, щоб не поставили його єпископом царського граду. Був же у той час єпископом Олександр по Митрофані. І сказав до себе Нифонт: 'Чи так я впросив Бога, щоб нікому володарем не бути? І ось хоче мені владу дарувати. Зроблю-бо, як Йона, і втечу звідси'. Взявши ж учня свого, вийшов з келії своєї і в корабель увійшов. Вітер ж був тихий, досягнув корабель, не затримуючись, Олександрії, де ж був тоді єпископом Олександр, п'ятий по Петрі, що при Диоклитіяні за Христа постраждав. У той же день прийшли люди з Кипрського острова, із града, що називається Констанція, і просили архієпископа Олександра, щоб поставив їм єпископа, якого знає достойним: переставився-бо їм пастир на ім'я Христофор, муж святий і чесний. Сказав же їм архиєпископ: 'Почекайте трохи, поки Бог покаже такого чоловіка'. У ту ж ніч бачив архиєпископ святого апостола Павла, що казав йому: 'Кого поставиш єпископом Констанції-граду?' Відповідав архиєпископ: 'Не знаю я, але кого ж Бог захоче'. Сказав явлений: 'Явить тобі Бог достойного, тільки з клиром всім будь зранку в церкві і дивись на тих, хто заходить, і кого ж побачиш на мене у всьому подібного, тому доручи паству'. Настав же ранок, патріярх у церкві сидів і дивився на тих, хто входив, хто буде подібний на явленого. Нифонт же, ні про що не відаючи, пішов до церкви і сказав учневі по дорозі: 'Чую якусь на серці печаль і радість, щось має з нами трапитися' . І так у церкву увійшов. Побачив же його архиєпископ, сказав до архидиякона свого: 'Поглянь, Атанасію, цей чоловік подібний лицем до образу святого апостола Павла'. Відповідав архидиякон: 'Справді, отче, так, і є достойний пасти Христову Церкву, бачу-бо ангела Божого, що з ним ходить і бесідує, до того і вінець видно на голові його з каміння коштовного'. Тоді архиєпископ, призвавши святого, цілував його, і сіли. Усміхнувся архиєпископ, сказав до Нифонта: 'Від чого втікав ти, отче, на те нині і, не хотячи, прийшов'. Довідався блаженний, що має з ним бути, зітхнув і сказав: 'О горе мені, бо недостойному мені і грішному така влада має датися'. Відповідав архиєпископ: 'О, якби я був таким недостойним'. І, те сказавши, встав, і почав Божественну Літургію, освятив преподобного Нифонта у ступінь клирика за всім чином, як же належить. Тоді на диякона і пресвітера поставив за кілька днів, після цього і на архиєрейський сан возвів — всі люди раділи з такого пастиря, явленого від Бога. Пробув же блаженний Нифонт після поставлення свого три дні в Олександрії, бесідуючи зі святителями, що там були. Після цього відпустив його архиєпископ на престол свій, пославши з ним архидиякона свого й инших мужів святих заради чести. Дійшли ж у град Констанцію Кипрську місяця вересня в день четвертий, і, посадивши його на престолі, послані поверталися в Олександрію, славлячи Бога. Святитель же Божий Нифонт почав з ревністю великою пасти вівці Христові, піклуючись про спасіння їхнє. Був же сиротам і вдовицям ніби справжній батько, немічним благодійник, і лікар безкорисливий, до того ж і чуда робив різні, їх же описати неможливо. Через те всі шанували і любили його вельми. Мав же на паству свою незасинаюче око: бачив якось в полудень нечистого етіопа великого, що на палицю опирався, ніби побитий, і в град заходив, ідучи ж, відпочивав багато разів. І святий, розумівши, що то диявол є, закричав на нього: 'Тобі кажу, прескверний, нащо і як посмів ти прийти сюди?' Мурин же поглянув на нього з гнівом, ніби пожерти хотів, і сказав: 'Почув тебе тут і прийшов знищити тебе з вівцями твоїми'. Святий же до нього каже: 'Немічний, сам знищений, ти мене хочеш знищити? Я бачив одного подвижника, що боровся з вами, і тридцять вас бісів боролося з ним, і знемогли. Хто-бо не посміється з немочі вашої?' Диявол же каже: 'Не дивуйся тому: якби мав попередню силу, мало би мені було тебе знищити. Але відколи Ісус розп'явся, немічний я справді'. Відповів святий: 'То й нині, якщо Христу моєму помолюся, що тобі буде, безсоромний'. Диявол же: 'Знаю, — каже, — можеш багато, але не роби мені зла, вже-бо піду з града твого і до нього не наближуся'. Те побачивши, святитель дякував Богові, що охороняє його і паству його від неприязного біса зберіг. Пас же Нифонт святий Церкву Христову якийсь час, до кончини своєї наблизився, про неї ж перед трьома днями довідався. Прийшов же до нього і Великий Атанасій, що був архидияконом і який після переставлення Олександра престол Олександрійської Церкви прийняв. Йому-бо перед часом сповіщено було від Бога про те, що наблизиться кончина Нифонтова. Зі всім-бо клиром своїм прийшов останнє дати цілування угодникові Божому. Бачивши ж Атанасія, Нифонт сказав:  'Нащо потрудився, блаженний отче, до мене, грішного чоловіка?' Відповідав Атанасій: 'Дізнався, що зранку йдеш до Вишнього Єрусалиму, і прийшов побесідувати з тобою. Прошу ж тебе, коли станеш перед престолом Божим, пом'яни і мене там, щоб і я знайшов у Господа милість'. Відповідав святий: 'І ти-бо, отче, коли таїнственні підносиши жертви, поминай і мою нікчемність'. У ніч же ту Нифонт святий простяг молитву тривалу за себе, і за своє стадо, і явився йому ангел Господній, втішаючи його і про спокій приготований йому повідомляючи. Під час же утреннього співу почав вогонь хвороби тілесної пекти сильно, тому сказав учневі своєму: 'Дитино, кинь мені рогіжку на землю'. Коли той так зробив, ліг на ній дуже хворий. Коли ж настав день, прийшов до нього Атанасій Великий і, сівши при ньому, сказав: 'Отче, чи є яка користь з хвороби чоловікові, чи ні?' Відповідав святий: 'Як же золото, вогнем випалюване, іржу скидає, так людина, хворіючи, від гріхів своїх очищується'. Тоді, трохи помовчавши, заплакав. Після того усміхнувся, і просвітилося лице його, і сказав: 'Добре прийшли ангели святі'. І згодом сказав: 'Радуйтеся, мученики святі', і просвітилося лице його більше. За короткий час знову каже: 'Благодать вам, блаженні пророки'. Тоді відкрилися очі й Атанасію святому, і бачив, що всі лики святих по одному цілують блаженного. Тоді сказав Нифонт, усміхнувшись: 'Радуйтеся, священики преподобні і всі святі'. І замовк. І за трошки крикнув: 'Радуйся, обрадованная, красний мій світе, Помічнице моя і кріпосте, благословлю тебе, Блага, пам'ятаю-бо твоєї благодаті милість!' Після цього затих, і просвітилося лице його, ніби сонце, що всі, які стояли там, вжахнулися. Чути ж було і пахощі ароматні превеликі, після цього був голос із Небес, що прикликав його у спокій вічний, — і так передав чесну і святу душу свою в Руки Божі грудня в 23-ій день. Був же плач і ридання велике у всьому граді, і поховали його чесно у великій церкві Святих Апостолів, славлячи милосердного серед грішників, дивного ж серед святих Отця, і Сина, і Святого Духа навіки. Амінь. Знай, читачу, що цього святого Нифонтієвого житія окрема в Четіях міститься немала книга. Не ціле-бо тут житіє поклалося через великий розмір історії, але трохи з великого списалося, бо лише на одне читання мало бути. Той, хто хоче довідатися все, до Великих Четій відсилається. У той самий день пам'ять преподобного отця нашого Павла Неокесарійського, одного із трьохсот вісімдесяти святих отців, що на першому Нікейському Вселенському соборі були. Дивись про нього у Пролозі.  Місяця грудня в 24-ий день Житіє і страждання святої і преподобної мучениці Євгенії-дівиці  Коли Коммод, що після Марка, батька свого, Римське тримав царство і вже сьомий рік на царюванні був, муж один знаменитий, на ім'я Филип, єпархом всього Єгипту був поставлений і прийшов з Риму в Олександрію з жінкою своєю Клавдією і дітьми. Мав він двох синів — Авита і Сергія — і одну доньку на ім'я Євгенія, гарну вродою і мужню духом, — про її ж життя говорити будемо. І володів Филип Єгипетським краєм за Римським уставом і батьківським звичаєм. Не любив же вельми вчення волхвівського і жидівського роду — і багато волхвів погубив і жидівського імени не терпів чути. Лагідніший же до християн виявився: їх же, хоч і вигнав з граду за велінням царевим, проте на передмісті залишив жити мирно і вільно працювати для Бога свого. Шанував-бо християн за досконале їхнє життя і любомудрість. Охоту мав вправлятися в еллінській премудрості, у ній же Євгенію, доньку свою, виховував, навчав її красномовства і риторики обома мовами, римською і грецькою, наполегливо хотів бачити її успіхи у філософії. Вона ж мала гострий розум і в навчанні старанність, все легко розуміла. І що один раз почула чи прочитала, те пам'ятала завжди добре, ніби на дощечках мідних написане у серці своєму мала. Була ж Євгенія вродлива з лиця і гарна тілом, ще краща цнотливою думкою і ліпша дівочою чистотою. Через те, коли один із синкліту римського найперший, на ім'я Аквилин, хотів посватати її в наречені синові своєму Аквилину і спитали про це батьки її, чи хоче з благородним тим юнаком поєднатися співжиттям, відповіла: 'Мужа вибирати треба доброго звичаями, а не походженням, — з ним-бо, а не з родом його жити'. Хотіли ж й инші заручити її собі — родом, і славою, і багатством світлі юнаки. Проте вона ніби звичаї їхні засуджувала, насправді ж чистоту любила, від подружжя втікала, всіх відкидала: це-бо єдине її було бажання і турбота, щоб у дівстві чисто перебувати. Так посудина гарна і чиста готується наперед до прийняття божественного мира. І зразу за добрими її ділами ішла добра віра, і чистою приступила до чистого благочестя джерела. Початком ж її навернення до Бога було таке. Потрапила випадково чи, радше, з Божого допусту в руки її книга послань святого апостола Павла. її ж уважно прочитала і, осягаючи, пізнала, що один є істинний Бог, який Вселенну створив. І зразу просвітилася розумом, його ж мала віддавна наперед очищеного і до прийняття Духа Святого приготованого. Увірувала-бо в Христа безсумнівно серцем, устами ж ісповідати Його відкрито не сміла: боялася гніву батьків. Коли ж царський в Олександрії наказ виконувався — виганяли з граду християни, їх же учення слухати хотіла Євгенія вельми. Тоді, щоб зручніше змогти отримати бажане, попросилася у батьків вийти на передмістя в одне із сіл своїх, що було поблизу, задля прохолоди. Батьки ж про її задум нічого не підозрювали, вийти їй на прохолоду не боронили, вона ж виїхала колісницею з євнухами і рабами. Коли біля поселень християнських проїжджала і минула один монастир, чула, що в ньому ченці співали: 'Всі боги народів біси, Господь же Небеса створив'. Те почувши і ніби за помилки батьків засоромившись, зітхнула з серця і сказала до євнухів своїх, з них же один називався Прот, а другий Вакинт: 'Ви зі мною досить писання навчилися і зрозуміли разом філософів догми. Знаєте, що казав Сократ, і Аристотель, і Платон, і що точно передає стоїків єресь, і думку Епікурову, також й инших софістів та віршотворців прочитали і пізнали. Хай буде вам відомо, що те все байки, нічого ж иншого вони не містять, хіба лише якусь подобу істини, що може зманити багатьох. Елліни своєю великою премудрістю хваляться, з них же деякі говорять всіляко: одні — що ніякого нема Бога, а инші багатьох богів вводять і розповідають, що одні боги більші, инші ж менші. Християни ж всіх одним виганяють словом, кажучи: 'Всі боги народів — біси'. Бо в тих язичеських богів віра є безбожжя повне і цілковита згуба. Це ж християнське Писання каже, що Господь же Небеса створив, одного відкрито Бога виводить і спільного нам всім Господа у пізнання подає. Цьому суголосне повідає і апостол їхній Павло, — його ж слова нещодавно прочитала, — вони виявляють, що одним є для всіх Бог. Вірю ж і я словам апостола того, як вельми ясним і достовірним, що віру із самих діл складають. Це-бо і ви, якщо хочете, готовий і зручний спосіб для спасіння маєте. Я ж не називатимусь вам більше панею, але сестрою і співслужителькою: спільного-бо Володаря і Отця маємо Господа. Будьмо як же браття єдинодушні і єдинодумні і спільною нашою радою ходімо до християн. Чую ж, що Єлій, єпископ християнський, створив тут монастир, у ньому ж чорноризці безперестанно вдень і вночі хвалять Бога піснями. І вручив його одному пресвітерові Теодору, про його ж чудесні діла розповідають, що і сліпим молитвою своєю подає прозріння, і бісів виганяє, і всілякі хвороби лікує словом. Кажуть і це, що в монастир той жінкам заходити ніяк же не допускається. Ви-бо острижіть голови моєї волосся і в мужеський одяг мене одягніть — і вночі мене ведіть туди. Влаштуємо ж пізно наше в град повернення, і всі инші раби хай спереду ідуть перед колісницею, ви ж двоє за колісницею ідіть. Я ж тихо з колісниці зійду і, утаївшись від всіх, сховаємося, а колісниця порожня хай собі йде, ми ж до рабів Божих підемо'. Прийняли слова і раду Євгенії обидва євнухи і, коли настала ніч, зробили так, як врадили: дуже-бо пізно поверталися в град, звели Євгенію з колісниці таємно, щоб ні один з рабів не знав. І сховалися, в чоловічий одяг її вбрали, остригли дівоче волосся, і до монастиря пішли. Господь же, даючи їм сприятливий час, влаштував у ту годину прихід єпископа до монастиря. Не доходячи до монастиря, побачили, як блаженний Єлій-єпископ з Еліополя ішов, до монастиря наближався з багатьма людьми. Звичай-бо був у Єгипті такий, що обходив єпископ монастир і церкву свою, ішов же із ним люд з піснеспівами. Із Єлієм-єпископом ішло близько десяти тисяч мужів, перед і за ним, співали і промовляли: 'Путь праведних виправлений є, і стежка святих приготована'. Чувши ж те, Євгенія сказала до приятелів своїх: 'Зрозумійте силу співаних віршів і побачте, що ці слова нас стосуються'. Коли-бо про істинного Бога говорили, чули спів такий: 'Всі боги народу — біси, Господь же Небеса створив'. 'Нині ж почата наша дорога, якою ж від ідолослужіння відвернулися, до християнства прийти хочемо, ось тисячі людей зустрічають нас, єдиногласно співаючи: 'Путь праведних випрямлений, і стежка святих приготована'. І думаю, що не випадково це, але за божественним влаштуванням є. Бачимо-бо, куди ідуть ці люди, і що до тої ж обителі, до якої ж ми прямуємо. Але долучімося до них і ходімо разом як друзі їхні, тоді ж познайомимося з ними'. І так приєдналися до людей, що йшли і співали, і спитали когось із тих, що йшли: 'Хто старець той, що один на ослі їде посеред народу, що перед і за ним іде?' І чули, як відповіли їм, що то Єлій-єпископ, з юности християнин, який в монастирі виріс, що коли хлопця цього посилали за вогнем, він в одязі своєму вугілля гаряче приносив і не опалювався його одяг, — такої ще в дитинстві був святости. Небагатьма перед цим часом днями явився був у цих місцях один волхв на ім'я Зарій, багатьма і великими лукавствами і волхвуваннями людей зманюючи, оповідав, що несправжнім є єпископом Єлій, себе ж від Христа посланим людям учителем добрим називав. І зібралося багато людей — християн, прийшли до цього, якого ж ви бачите, отця нашого, казали: 'Чуємо, що Зарій від Христа посланий. Або в співдружність собі прийми його, або, якщо він неправду говорить, словами переможи його, щоб до того, хто з вас у словах переможцем буде, ми пристали'. Погодився єпископ святий на словесне із Зарієм змагання, покладався на Христа, як же і 3арій уповав на бісів своїх. І встановився день для майбутного змагання, і місце приготувалося посеред града Еліополя. Прийшов бо Зарій-волхв із вохвівськими хитрощами своїми, прийшов і єпископ із богонатхненними словами і, благословивши народ, сказав: 'Нині пізнайте духи, що від Бога'. І звернувся до Зарія, почав словами з ним велику провадити боротьбу. Але тому що волхв у брехнях своїх хитрий був вельми, гордий же і в говоренні безчинний, намагався скласти перемогу не з істини, але із безсоромної велемовности. Через те лагідний і незлобливий єпископ не міг слова його здолати. Сумував же народ, що Зарій у словах перевершує єпископа. Єпископ же, те бачачи, попросив трохи тиші і сказав до народу: 'Павлових нині наказів всіляко слухати треба, що до Тимотея, учня свого, казав: 'Не змагайтеся на словах, нема жодної в цьому потреби, але лише руїна тих, хто чує'. Але хай не подумає хтось, що апостольське це свідчення згадуємо не як обережні, але як боязливі. Хай запалиться вогонь посеред града, і увійдемо обоє разом в полум'я, і хто з нас не згорить, той від Христа посланий'. Сподобалося слово це всьому народові, і зразу приготували вогонь великий, і покликав єпископ волхва у полум'я. Волхв же сказав: 'Зайдеш ти спершу, бо сам так розсудив'. Святий же єпископ, знаменувавши себе хресним знаменням і руки піднявши, посеред вогня увійшов і, стоячи у великому полум'ї десь півгодини, нітрохи не опалився, ані волосся його, ані риз вогонь не торкнувся. Звелів, щоб і Зарій до нього зайшов, але той забоявся дуже, пробував втікати. Народ же, спіймавши його, проти волі вкинув у вогонь, і зразу почав окаянний горіти і зовсім був би згорів, якби не святий єпископ Єлій скоро від вогню вибавив його, хоч і напівспаленого, проте живого. І вигнаний був волхв той із безчестям за межі ці. Єпископ же, якого ж бачите, у всі дні куди ж іде, услід за ним прямує народ з божественними піснями'. Блаженна ж Євгенія, чуючи це, раділа духом, і дивувалася, і зітхала. І почала мужа, що говорив з ними [було ж ім'я йому Євтропій] належно просити, кажучи: 'Прошу тебе, пане, сповісти єпископа святого про нас, що хочемо від ідолів до Христа навернутися. Братами-бо є, і нарадилися разом християнами стати, і в одному місці в монастирі цьому перебувати, ніколи ж не розлучаючись один з одним'. Відповідав їм муж: 'Не говоріть нині, поки ж не увійде в монастир і трохи з дороги не відпочине. І коли час зручний буде, я сповіщу йому про вас, як хочете'. Коли ж наближалися вони до монастиря, ішли назустріч спискові чорноризці, співаючи: 'Прийняли, Боже, милість Твою посеред людей Твоїх' . І зайшов всередину єпископ із народом, увійшла і Євгенія з євнухами своїми, на юнака подібна вбранням і остриженим волоссям. Відправив же єпископ у церкві Божественну Службу і о дев'ятій годині трошки їжею, як же звично для постника, підкріпився, спочив від труду і бачив у сні видіння таке. Образ один виліплений жіночої подоби, ніби одної з еллінських богинь, якого мужі носили і шанували наче Бога — жертвами і поклоніннями. Тяжко ж це сприйняв єпископ, що люди ідолопоклоніннями зманюються, сказав до богині, що була серед них: 'Чи пасує тобі, Божому творінню і сослуживій нам, стількома людьми вважатися за Бога і поклоніння від них богоподібно приймати?' Вона ж, те чувши, зразу залишила мужів, що кланялись їй, і пішла за єпископом, кажучи: 'Не залишу тебе, не відступлю від тебе, поки ж не приведеш і не віддаси мене Творцю і Будівничому моєму'. Збудився ж єпископ зі сну, роздумував над видінням, і тут увійшов до нього Євтропій, кажучи: 'Три отроки, владико, браття разом, єдинодушно ідолопоклоніння залишаючи, хочуть бути прийнятими до лику служачих Христові у монастирі цьому. Нині слідом за тобою сюди увійшли і молили мене зі сльозами, щоб сповістив про них твоїй святині'. Єпископ же радий був, кажучи: 'Дякую тобі, Господи Ісусе Христе, що дав мені нині таку вістку чути'. І звелів трьох тих отроків перед себе прикликати. Коли увійшли ж вони разом перед чесне лице його, створив спершу святитель молитву, тоді почав з Євгенією по-батьківськи і дітолюбно розмовляти, питаючись про імена їхні, рід же і батьківщину. Вона ж, дівочим червоніючи на лиці встидом, відповідала смиренно: 'Нам, о божественна Голово, родом і батьківщиною є Рим, град преславний, браття ж ми по плоті, ім'я першому Прот, другому Накинд, я ж Євгеній називаюся'. Блаженний єпископ Єлій, люб'язно на неї дивлячись, сказав: 'Справді Євгенієм називаєшся, о Євгеніє, бо ім'я твоє відповідне духові твоєму, коли мужню маєш душу і сильним мужем виявляєшся у всьому. Але волею ще, яку міцно в розумі тримай, перемагай природу жіночу, і в Христі зміцнієш, і змужнієш. Заради нього, жінкою бувши, мужа з себе вдаєш, образ жіночий та ім'я змінюючи, заради любови божественної. Це ж кажу тобі, не в природі жіночій тебе викриваючи і ганьблячи, ані ж відвести тебе від наміру твого не хочу, але щоб знала, яку Бог над тобою має опіку і як мені все про тебе відкрив, нічого не втаївши, хто єси, і як до мене прийдеш, і хто ті, що з тобою прийшли. Постарайся-бо, о Євгеніє, явити себе не менш мужньою духом, аніж образом, бо і це явив мені Господь мій, що приготувала ти Йому себе в чисте приятельство, дівство своє зберігаючи неоскверненим і тимчасового життя привабу відкидаючи'. До Прота ж і Накинда звернувся святитель, кажучи: 'Ви-бо, плоттю раби, духом ж є вільні, нікому ж із земних не маєте поневолити душевне достоїнство, через що я мовчу, Христос Господь говорить до вас: 'Не тому вас називаю рабами, а друзями'. Блаженні ви задля такої свободи, більше ж задля дружности і з'єднання з Христом, бо ярмо Його взяти на себе єдинодушно вибрали ані ж ніякого не зробили блаженній цій в її намірі спротиву, але і нині з нею духом горите, щоб трудитися для Господа. І коли з життя цього вона відійде, разом з нею і ви тих, що й вона, вінців і винагород від Господа сподобитесь'. Це сказав до них єпископ, нікого ж не було, окрім них самих. Євгенії-бо звелів у чоловічому перебувати образі, бо ніхто про таємницю ту не знає. Разом з євнухами не відступила від єпископа, поки ж не хрестив їх і не приєднав до чернечого лику. Що за той час, коли свята зійшла з колісниці з Протом і Накиндом, від рабів утаївшись, що було і як батьки за нею тужили? Послухаймо. Колісниця-бо за рабами, що йшли спереду і нічого не знали, їхала порожня і наближалася до воріт дому. Вийшли ж назустріч Євгенії зі свічами домашні і поспішили до колісниці. Коли її порожньою виявили, Євгенії ж не побачили, були розгублені вельми. Збентежився батько її, і мати, і брати, і всі домашні, і був крик, і зойк, ридання і плач невимовний, і питання по цілому граді. Дивувався весь народ олександрійський, що сталося з донькою єпарховою. Послано ж було на пошуки Євгенії рабів багато, що не лише по граді, але і по всьому єгипетському краї розійшлися, нікого ж не залишили неспитаним на дорогах і в домах — купців же, і землеробів, і подорожніх. Та ніде не могли почути щось про дорогоцінну ту маргаритку, яку Десниця Вишнього у скарбниці Своїй до слушного часу ховала. А батьки її невтішними риданнями днями і ночами за нею плакали, часто 'ім'я її прикликаючи, лице своє терзаючи і попелом голову посипаючи, падали ж на землю від знемоги і сердечного болю: 'Євгеніє, Євгеніє, донько наша солодка, — взивали, — де від очей наших, світе наш, сховалася? У якому місці втаїлася ти, втіхо наша? Як загинула ти, надіє наша?' І ридали батьки доньки, брати ж сестри своєї плакали, раби ж і рабині за нею свої сльози проливали, і всі громадяни зітхали за нею з жалем і єпархові, як доброму господареві і панові своєму, через згубу доньки його співчували. Після цього почали питати волхвів і баліїв, приносити ж великі жертви ідолам, чи не сповістить якийсь із їхніх богів про дівицю, що загинула, але й від тих нічого довідатися не змогли. Волхви-бо і балії як брехливі і нічого не відаючі, а ідоли як бездушні мовчали. Тоді уста брехливі сплели якусь байку на погамування печалі єпархові, називаючи себе откровенними, що боги полюбили красу Євгенії, забрали її на небеса і в число божественних її прийняли. Повірив печальний батько в байку ту, відійшов трохи від печалі, плач на веселість насилу переклав і зразу звелів ідола золотого на подобу доньки своєї любої зробити, поставив його на чесному місці в Олександрії і, як нову богиню, новим святкуванням з приношенням багатьох жертв шанував доньку свою Євгенію всенародно і такими радощами печаль свою розчиняв. Проте мати Клавдія і брати Авит і Сергій не йняли віри байці тій, безперестанку і невтішно за Євгенією ридали. Блаженна ж та діва, чоловічим одягом й іменем прикрита, через чоловічі звичаї і великодушність за мужа вважалася, у монастирі згаданому жила, добре інокуючи і трудячись для Бога. Настільки ж у божественному ученні встигала, що за два роки все Святе Писання уміла з уст, і такий був душі її спокій, що инші вважали її одним із янголів. Хто-бо про природу її жіночу довідатися міг, коли її сила Христова і непорочне покривало дівство, що бути їй і досконалим мужем на диво! Слово її було смиренним, люб'язним, лагідним і небагатомовним, сповненим Божого страху і користи. На співах церковних швидше від неї ніхто не з'являвся і після неї ніхто не відходив. Була ж всім на напучування, сумного втішаючи, раділа з радіючим, розгніваного і лютого одним приборкувала словом, гордовитому ж образом смиренного життя свого настільки користи давала, що раптом той з вовка на вівцю перетворювався. По недовгім же часі дався їй від Бога зцілення дар: коли-бо хворого відвідати приходила, зразу її приходом хвороба виганялася і подавалося хворому повне здоров'я. І два ті євнухи її, Прот і Вакинд, невідступно їй були співмешканцями, і життя її наслідувачами, і преподобними рабами і друзями. Після третього року її до Бога навернення переставився ігумен монастиря того і зібралися брати всі єдинодушно, просили блаженну, щоб була їм ігуменом. Не відали-бо таємниці тої, покритої Богом, що Євгеній не чоловік, але жінка природою своєю. Бачили ж її чоловікомудре, непорочне і богоугодне життя, яке всіх, що в монастирі, постників незрівнянно перевищувало, і через те великими благаннями змушували її прийняти начальство. Тоді свята, то боячись, чи не проти закону, жінкою будучи, володіти мужами буде, то ж соромлячись таких чесних лиць сильне благання відкинути і посоромити, сказала до них: 'Прошу вас, браття, принесіть сюди Святе Євангеліє'. Коли було принесене, сказала: 'Випадає християнам, щоб при всілякому вибиранні перед всіма самого Христа спитати. Подивимося-бо у виборі цьому вашому, що нам Христос повелить, і підкоримося Його волі'. Розгорнене ж було Євангеліє перед всіма, знайшлося місце, де ж було написано: 'Якщо хтось хоче бути з вас найбільшим, хай буде вам слугою, і якщо хоче у вас бути першим, буде вам рабом. Коли було це прочитане, виголосила свята: 'Ось підкоряюся і Христовому велінню, і вашому прошенню, хай буду-бо любові вашій рабом і слугою'. Возвеселилися ж всі через її згоду, і прийняв Євгеній вдаваний, насправді ж Євгенія, ігуменство того монастиря, і стала всім ніби полонений раб, безперестанку для всієї братії трудилася, воду носила, дрова рубала, всіх келії очищала і всім служила з великою ревністю. Вибрала ж собі келію воротаря (сторожа) на перебування, щоб ані келією кращою вище инших не виявитися. Трудилася в монастирських ділах, ніколи звичного правила церковного — утрені, часів [у певні дні і Літургії] і вечірні не залишала. І думала, що пропадає надаремно та година, коли не довелося воздати хвали Богові. Але вважала вельми на те, щоб не перейшла ні одна година без славослов'я Божого, — в руках-бо її було діло, а в устах безупинна молитва. І прийняла владу над нечистими духами, щоб виганяти їх із людей, і инші чуда робити благодать їй далася, про них же детально оповісти не вистачить часу. Але хай те розповідається, звідки почалося на святу гоніння, і решта життя її і страждання перебіг і звершення. Була в Олександрії одна жінка, на ім'я Мелантія, багата маєтком, убога ж добрими ділами. Вона впала в хворобу трясовинну (лихоманку) і страждала в ній більше року. Мала ж маєток свій поблизу монастиря того і чула, що в монастирі тому є один чернець Євгеній, що всілякі хвороби легко зцілює. Прибула до нього з поспіхом і молила його, щоб зцілив її від хвороби. Євгеній же змилосердився над нею, помазав її єлеєм святим, і зразу Мелантія виблювала все, що всередині їй шкодило і трясовинної хвороби причиною було, і стала здоровою, і пішки пішла до маєтку свого, що був поблизу. Не по довгім же часі, воздаючи вдячність за отримане зцілення, три посудини з чистого спорядила срібла, наповнила їх грішми і послала до безкорисливого лікаря свого. Він же не прийняв і до тої, що послала, відіслав, кажучи: 'Ми маємо достатньо і предостатньо всього добра в Бозі нашому, раджу, щоб ти, о люба Мелантіє, потребуючим і убогим роздала це'. Мелантія ж, бачачи свої дари до себе поверненими, засмутилася і, поспішивши до монастиря, якого дише не робила благання, якими не змушувала прошеннями, щоб не відкидали дари, нею принесені. І ледве настоятель Євгеній впрошений був, звелів посудини ті в церкву внести посудохранителеві на служіння вівтаря. З того часу Мелантія, з Євгенієм запізнавшись, часто його відвідувала і полонена була любов'ю безчинною до нього, не відаючи в мужеському образі і тілі затаєної природи жіночої. Бачила-бо його образом юного, а лицем гарного і не думала, щоб такий юнак завжди в чистоті зміг жити. А своє від нього зцілення не святості його, але хитрості лікарській зараховувала і день від дня більшою до нього розпалювалася пристастю, щоби бути з ним в гріху плотському, і шукала такого часу і місця, щоб зручно здійснити бажання. Одного ж дня була в маєтку своєму поблизу монастиря і про юного чорноризця блудно думала, і похіттю до нього розпалювалася. Вдала собі неміч і послала з благанням до нього, щоб її, хвору, відвідав сам, один, і поміг їй, як же і спершу. Прийшла-бо блаженна Євгенія і сіла перед ліжком хворої не хворобою, але похіттю тілесною. Взираючи на лице Євгенієве, Мелантія не змогла більше таїти всередині скритого вогню, ним же довгий час була розпалювана. І, відкривши безстидні уста свої, почала говорити слова любодійственні, зманюючи, подібно, як же инша єгиптянка, Пентефрієва жінка, цнотливого Йосифа колись до гріха спонукала: 'Нестерпним, — казала, — бажанням і безмірною до тебе любов'ю я охоплена, і не може заспокоїтися дух мій, поки не здійсню, щоб ти був паном всього маєтку мого і мені мужем і співмешканцем. Нащо-бо марне непотрібною себе умертвлюєш повстримністю? Нащо в убогості і скруті добровільно губиш дні юности своєї, висушуючи плоть і пригнічуючи красу лиця таку? Ось маєтків сила-силенна, ось скарби золоті і срібні, камені коштовні, ризи многоцінні, рабів і рабинь число незліченне. Ось і мене бачиш юною і не негарною, цього літа овдовіла, ще ж і бездітна, нема спадкоємця моїм багатствам, ти-бо успадкуй, їм і мені самій будь паном і владикою'. Це і більше Мелантія говорила, Євгенія преподобна соромилася через безсоромність тої блудниці і відповіла їй грізно: 'Замовкни, о жінко, замовкни і не пробуй шкодити нам отрутою старозавітного змія, бачу, що приготувала ти в собі дияволу житло. Відступи від слуг Божих, спокуснице, багатства твої хай будуть у спадок подібним тобі любострасникам, наше ж багатство — з Христом убогими бути. А щодо шлюбу, то хай загинуть ці помисли розуму нашого, щоб нам ані навіть подумати колись про тілесну насолоду. О чистото блаженна, не продамо тебе за тлінні багатства! О дівство святе, не розбестимо тебе любодіянням, ні. О Мати Божа і Діво, на яку я уповаю, не зміню своїх обітниць. Один наш шлюб є — бажання Христове. Одні для нас багатства — на Небесах приготовані блага. Один спадок — істини пізнання'. Те сказавши, блаженна Євгенія зразу встала і відійшла у монастир свій. А Мелантія невимовного сповнилася встиду, разом же і гніву, пішла в град і, приступивши до єпарха, сказала: 'Юнак один християнської віри, називаючи себе лікарем, перебуває у монастирі, що поблизу маєтку мого, прийшов у дім мій, і впустила його заради лікування увійти в оселю. Він же, думаючи, що я одна з безчесних і безсоромних, спершу словами звабними, тоді і руками почав змушувати до діла злого. І якщо не була б крикнула голосно і не поспішила б рабиня прибігти на голос мій, то всіляко безстидник той, ніби варвар полонянку, насильством осквернив би мене'. Це чувши, єпарх люті сповнився і зразу послав взяти не лише одного того юнака Євгенія, лікарем названого, але і всіх, що з ним перебували, і, обклавши залізом, тримати в путах. А тому що одна темниця не могла тих, що були з Євгенієм, ченців вмістити, через те по різних місцях ув'язнення розведені були. І розійшовся поголос про ту справу не лише по всьому граді Олександрійському, але і в навколишніх градах. І були християнам від еллінів великі образи і зневага: всі-бо, що чули те, повірили в правдивість слів Мелантії, що серед них була дуже чесною, і славною, і великородною. Встановився ж день, в який мав бути на ченців суд і кара, одних-бо з них хотів єпарх віддати на поїдання звірам, а инших вогнем спалити, а инших на дереві повісити, ще инших всілякими різними згубити смертями. І прийшов названий той день, сила-силенна люду не лише з того граду, але і зі всіх околиць подивитися зібралася. Зібралося ж там і християн без числа, серед них було і пресвітерів багато, і з єпископів декотрі. Вони прийшли подивитися на кончину неповинних рабів Божих — у брехливий-бо наклеп не вірили — і щоб взяти останки мощей їхніх і чесному віддати похованню. Прийшов же єпарх Филип з синами своїми Авитом і Сергієм, і сіли на звичному судовому місці. Увели блаженну Євгенію посеред позорища з євнухами її, і з иншими ченцями, тяжким залізом закованих, — ніхто ж про неї таємниці не відав. І був з народу крик, щоб погублені були [кричали] нечисті ті беззаконники. І звелів єпарх начальника [як же ті говорили] зла, невинну ягницю Христову, ближче привести перед себе на допит, і всі знаряддя катівські покласти перед нею, і перед готовими катами грізними поставити. Стала-бо свята Євгенія перед батьком своїм і перед братами на суді, не винна у жодному злі, в одязі чоловічому чернечому, обличчя долі схилене мала, щоб не зразу впізнаною бути. І почав єпарх говорити до неї грізно: 'Скажи нам, о найбеззаконніший християнине, чи так вам Христос ваш заповідав, щоб нечисті діяти діла і чесних жінок підступами вашими на погану похіть ловити? Скажи нам, всескверне, як насмілився увійти в дім святішої жони Мелантії і найблагороднішу її чистоту до блудного побуджувати діла? Вдавши з себе лікаря, лукавим ворогом і насильником виявився. Отож безсоромно дерзнутому починанню твоєму достойну кару приймеш і злий зле загинеш'. Так лютував єпарх, блаженна Євгенія відповідала ж покірно: 'Господь мій, Ісус Христос, Якому ж служу, чистоти навчає, і тим, що зберігають дівство нерозтлінне, вічне життя обіцяє. Цю ж Мелантію, що неправдиво на нас свідчить, зразу показати можемо, але краще, щоб ми перетерпіли зло, ані ж би вона, переможеною і викритою бувши, мала щось перетерпіти. І хай плід терпіння нашого не загине. Проте якщо поклянешся здоров'ям царів твоїх, що лжесвіди-тельниці цій нічого ж не зробиш злого, нині вийдемо з гріха, що нею на нас неповинно нанесений, і побачимо її саму в ньому'. Поклявся ж єпарх і обіцяв виконати прохане, сказала Євгенія до жінки тої: 'О Мелантіє, чорности імення і потьмарення, приготувала ти різні муки на християн своїм брехливим наклепом, наполягай-бо, щоб терзані, і палені, і січені ми були. Ти ж дивись, що не такими Христос має рабів Своїх, якими ж ти їх лжесвідчиш. Проте приведи рабиню, яку самовидцею гріха нашого ти назвала, хай з уст її викриється неправда і явиться істина'. Приведена ж була рабиня, приклала до брехні брехню, щоб догодити пані своїй, — як-бо проти неї щось сказати могла? Сказала-бо: 'Цього юнака найбезстиднішого знаю, що часто з простими жінками беззаконствує. І мені окаянний надокучав багато разів, тоді насмілився і до пані моєї. О першій-бо годині дня у спальню зайшовши, спершу ніби лікар, про здоров'я її турбуючись, розмовляв, тоді почав безсоромні слова промовляти, після цього спробував і насилувати, і зробив би беззаконня своє, якщо б я инших своїх співслужниць не прикликала швидко і не визволила пані нашу з рук блудника цього'. Суддя ж звелів і співслужниць її прикликати, але і ті, також пані своїй помагаючи, неправдиво свідчили проти ченця Євгенія. Тоді єпарх вельми розлютувався, возвав: 'Що проти цих сказати маєш, о окаянний, якого ж такі перемагають свідчення і очевидно показують твоє беззаконня?' Тоді Євгенія свята сказала: 'Час настав говорити, бо час прийде мовчати. Час вільно сповістити істину, щоб не хвалилася без міри брехня, на нас наведена, і про християн щоб не було поганого поголосу в язиках. Хотів справді таємницю свою до останнього подиху утаїти і наведену на нас брехню на суді майбутньому викрити, показати ж чистоту мою Тому самому, заради любови Якого ж бережений є. Проте хай не торжествує беззаконня над невинністю, і нечестя язичницьке над християнським благочесним і цнотливим життям хай не збиткується ані хай не має його собі на сміх і образу. Змушений зараз виявити те, що донині з великою обережністю утаїти намагався. Виявлю ж істину не для марнослав'я, але для слави імени Їсуса Христа. Така-бо є сила імени Його святого, що жінки, в божественному Його страсі живучи, чоловічого достоїнства сподобляються. Ані відмінність статі не може у вірі одна від другої більша бути: Павло, апостол, учитель християнський, казав, що нема у Бога різниці між мужем і жінкою, всі-бо в Христі Ісусі єдині. Так і я в Христі Ісусі, у Нього ж увірувавши, і Його ж полюбивши всім серцем, і на Нього ж всіма надіями поклавшись, захотіла більше чоловіком життям і образом, ніж жінкою, бути, дівство своє зберігши єдиному найчистішому нетлінному Женихові Небесному'. Те сказавши, роздерла зверху на собі одяг і деякі частини чистого і святого дівочого свого тіла оголила, і показала, що вона жіночої статі, і до єпарха сказала: 'Пане мій, ти мені батько є по плоті, Клавдія ж мати моя, а ті, що з тобою сидять, Авит і Сергій, братами є. Я ж Євгенія, донька твоя, яка з любови до Христа світу і всіх насолод його зреклася. Це Прот і Вакинд, євнухи мої, з ними ж у Христове увійшла учення, таку ж благодать Христос явив мені, що зробив мене переможницею всіх похотей і пристрастей Своїм милосердям, в Нього ж і вірую безсумнівно, що і до кінця мене збереже такою, як же є нині'. Коли це вона сказала і ще говорити не закінчила, батько і брати то з бесіди, то з деяких на лиці знамень [бо пильно на неї очі свої були звернули] справді Євгенію впізнали, встали зразу з місць своїх з невимовною радістю і сльозами і, прибігши, кинулися на шию її, обняли, цілували, плакали з радости і веселилися через несподіване віднайдення тої, без якої ж ані світло світу цього їм не було миле. Сповіщено було зразу і Клавдії, матері, що донька її Євгенія знайшлася. Та-бо, поспіхом прибігши і любу Євгенію неждано побачивши, що мала робити? Яких слів любови не говорила? Але з мертвих воскреслу доньку свою бачила. Народ же, на те дивлячись, дивувався і, піднявши голос, воззивав: 'Єдин Христос, єдин істинний Бог, Бог християнський'. Громада ж християнська з пресвітерами і єпископами своїми, що для поховання мощей мученицьких прийшла, також невимовної радости сповнилася, воззивала: 'Десниця Господня прославиться в силі, десна рука Твоя, Господи, знищила ворога. Хто Бог більший, як Бог наш, що відкриває сокровенне і таємне виявляє, ловлячи премудрих на хитрості їх?' Винесені ж були золототкані одежі з дорогоцінними прикрасами, у них же, хоч і не хотіла, Євгенію батьки і браття одягли і на високому її посадили місці, щоб всі її бачили і щоб всі раділи з ними через віднайдення загиблої. Звільнені ж зразу були з пут і ченці, що з Євгенією були зв'язані, і ті багатьма від всіх похвалами нагороджені, і як Христові істинні раби були вшановані. Тоді Мелантія сповнилася сорому великого і страху, і ще коли вона на позорищі була, вогонь з Неба на дім її впав і зі всіми її багатствами і скарбами спалив до основи, що ні сліду якогось від речей не залишилося. І була радість всім в Олександрії і у всьому Єгипті вірним, а найбільше, коли і сам єпарх Филип з жінкою і синами своїми і з усім домом хрестився, і прийняв віру в Господа нашого Ісуса Христа, і сила-силенна еллінів у той час прийняли святе хрещення. І повернувся світ Христової Церкви: Филип-бо єпарх посилав до царів Севіра і Антонія, що не є корисно царству Римському виганяти з градів невинних християн, що помагали багато загальним народним потребам. І послухали царі його ради, і знову по всіх, що в Єгипетському краю, градах, приймали християни свої міста, і поселення, і храми, і достоїнства, і цвіло в світі благочестя християнське. Але тому, що за святістю йде ворожа заздрість і проти доброчинства воює зло, декому із знаменитіших олександрійських ідолопоклонників тяжко це було вельми, бо бачили, як християнство день від дня примножувалося — ідолопоклоніння ж зменшувалося до кінця. І напоумленням отця свого сатани ішли до царів, наговорюючи на єпарха Филипа і кажучи: 'Протягом дев'яти літ добре управляв Филип Єгипетським краєм і закони царські утверджував, нині ж не знаємо, що з ним сталося, як змінився, що батьківським нашим богам службу покинув і весь народ зі собою веде до поклоніння Тому, кого ж юдеї [як всі кажуть] в Палестині, розп'явши, убили. Нема вашим законам царським пошанування послуху належного, надав-бо перевагу над нами нечес тивим християнам, з них же багато входять часто в храми богів наших, безчисленними їх образами зневажають, деревом і каменем нечутливим та ідолами бездушними називають'. Таке і подібне говорили, збунтували царів на гнів проти Филипа, що й писали до нього таке: 'Божественніший перед нами був цар, знаючи твоє до батьківських римських богів благочестя, не як єпарха, але як царя Єгипту в Олександрії тебе поставив і утвердив, щоб, поки ти живий, незмінно тими краями володарював, і ніхто ж инший замість тебе не буде посланий туди. Ту честь і ми тобі зберегли, проте доти, поки ж богам був другом і служителем. Але тому що нині про тебе чуємо, що і богів залишив, і до нас недоброзичливий виявився, велимо-бо, щоб або до першого римського богопошанування повернувся, попередньою честю і славою насолоджуючись, або з відкиненням богів щоб відклав і сан свій, і своїх маєтків зрікся'. Те писання царське єпарх прочитав, вдав хворого, тим часом продавав всі маєтки свої і роздавав одне церквам, инше ж убогим. Був же блаженний Филип добромовний ритор і багато еллінів знаменитих словами своїми вмовляв і навернув до християнства. Малодушних і тих, що мали сумнів у вірі, укріпив і утвердив. Коли розпроданий і розданий був маєток, відклав сан єпаршеський, і зразу всі, що в Олександрії, християни вибрали його собі єпископом. По якомусь же часі прийшов замість нього инший єпарх з Риму, на ім'я Терентій. Він хотів убити Филипа, але боявся народу, бо всі за нього готові були душі свої покласти. Намовив-бо таємно якихось убивць, щоб, зайшовши до святого і заставши його самого на молитві до Бога, вдарили його мечем і, вийшовши, зникли. Відомо те стало зразу по цілому граді, і був великий плач, і зойк, і збентеження. Терентій же, боячись, щоб не здогадалися люди про його підступність, звелів марно шукати тих убивць і вкинути їх у темницю, тяжкими обклавши кайданами, ніби хотів їх жорстоко мучити і стратити. Блаженний же єпископ Филип після прийнятих ран три дні живий був і прийняв кінець в Господі мученицькою смертю і мученицького вінця сподобився. Єпископствував же рік один і три місяці і похований був всередині града на місці, названому Ізіум, у церкві, ним побудованій. Убивць же тих Терентій-єпарх, деякий час у темниці тримавши, відпустив на волю — ніби за велінням царя. І тоді всі довідалися, що за його наученням святий єпископ вбитий був. Після смерти святого Филипа свята Євгенія, зібравши до себе християнських дівчат, з ними дівствуючи, працювала для Бога. А Клавдія, мати, притулок для подорожніх великий створивши, служила подорожнім і хворим. Тоді, коли часу немало минуло, взявши синів своїх і доньку блаженну, відійшла на батьківщину свою до Риму і там у своїх поселилася володіннях. Авит-бо і Сергій синклітом Римським були прийняті люб'язно. І один з них антипатом в Картагені поставлений, другий же в Африці намісником царським учинений був. А свята Євгенія багатьох дівчат з доньок вельмож благородних до Христа ловила таємно і на збереження дівства намовляла. Була в Римі одна молода дівчина, що осиротіла по батьках своїх, з коліна царського, на ім'я Василла, доручена до повноліття Єлину, стриєві своєму, дана ж царями в наречені одному благородному й іменитому юнакові за хоробрість його і благородство, на ім'я Помпей. Але шлюб відкладений був на декілька років, бо дівчина ще дуже мала була, залишившись після батьків. Вона, чувши про Ім'я Христове і про Євгенію, про її дівоче цнотливе життя і про чудесні діла, що силою Христовою відбуваються, розпалилася духом, бо Бог таїнственним натхненням її до оселі Своєї прикликав. І хотіла дві речі отримати: про Христа точно довідатися і Євгенію бачити. Але до неї іти і бесідувати з нею не могла: і через нареченого, якого боялася, щоб не довідався, і через гоніння, які в той час були в Римі на християн. Послала-бо Василла до Євгенії вісника вірного, просячи її, щоб хоч би писанням своїм їй про Христа свого сповістила і як в Нього вірувати, навчила. Зраділа ж вельми Євгенія свята з такого вісника і, порадившись з матір'ю своєю і з євнухами, що не так написане, як же слова, що з уст виходять, людину можуть навчити, звеліла приготуватися євнухам, щоб послати їх, наче в дар, до Василли. Послала-бо їх, кажучи: 'Це, люба сестро Василло, посилаю тобі в дар постійних рабів своїх євнухів, Прота і Вакинта. Вони зі мною змалку виросли і тобі писанням від мене живим хай будуть'. Прийняла ж Василла євнухів з радістю, на вигляд ніби рабів, насправді ж як Христових апостолів. Вони-бо, вдень і вночі з нею розмовляючи, навчили її святої віри, бо безперестанку слухала з увагою, і насолодою, і зворушенням слів божественних, що з уст їхніх виходили. І увірувала всім серцем в єдиного християнського Бога, Творця всього, про що довідався папа Римський блаженний Корнилій, прийшов до неї таємно і охрестив її в Пресвяту Тройцю. Тоді і стрий її Єлин приступив до Христа, і сталося так, що могла Василла святою і приємною взаємністю насолоджуватися. Євгенія-бо кожної ночі приходила до неї в дім її без перешкод під опікою Василлиного стрия. Так свята Євгенія і блаженна мати її Клавдія до навернення багатьох душ до Бога були причетні. І всі в Римі християнські вдови в Клавдії, діви ж у Євгенії прибіжище своє мали і з ними тілесно і духовно удосконалювалися. А святий папа Корнилій у всі вечори суботні посилав до них, в дім Клавдії, молитви і псалми, щоб цілу ніч молилися і славословили Бога. Удосвіта ж сам до них приходив і хрестив тих, що приступали до Христа, відправляв Божественну Літургію, роблячи всіх причасниками Святих і Божественних Таїнств. Множилися ж церкви Божі, хоч і посеред гоніння, ніби лілія посеред тернів, бо стільки багато святі діви ті, Євгенія і Василла, дівчат, свята ж Клавдія жінок, а блаженні євнухи Прот і Вакинт юнаків для Бога знаходили. Коли почали царювати Валеріян і Ґалієн, нечестиві царі, почалося більше на християн гоніння. Вийшов-бо наказ царський, аби всі учителі християнські вбиті були. І спершу святого Корнилія-папу на убієння шукали. Тоді свята Євгенія, побачивши святу Василлу, сказала: 'Відкрито мені від Господа, що заради дівства скоро постраждаєш'. Василла ж Євгенії відповіла: 'І мені благоволив Господь про тебе сповістити, що подвійний вінець мученицький приймеш: один за труди і терпіння напасти в Олексанрії, другий — за свою власну кров, яку маєш, страждаючи за Христа, пролити'. Блаженна ж Євгенія, піднявши руки свої, казала: 'Господи Ісусе, Сину Вишнього, що прийшов задля спасіння нашого дівством Пречистої Матері Твоєї, Ти всіх, яких довірив мені, дівиць переведи у дівстві нетлінному до царства слави Твоєї'. Тим багатьом дівам Христовим, що сиділи з Євгенією і Василлою, блаженна Євгенія сказала: 'Це час збирання вина прийшов, коли підрізають грона і ногами видушують, але після цього на царські їх представляють обіди, без крови грон ні одна могутність царська, ні одне найсвітліше достоїнство не прикрашається. І ви, гілки мої і утроби моєї грона, будьте готові в Господі. Дівство-бо є знаменням найпершим наближення до Бога, ангелам подібне, матір'ю вічного життя, товаришкою святині, дорогою до Небес безперешкодною, господинею радости, бажанням чудотворення сили, зігріванням і вінцем віри, міцністю і утвердженням любови. Ні для чого нам трудитися не годиться, ні про що ж турбуватися, окрім того, щоб в дівстві непорочному перебувати, а що славніше — заради дівства померти. Чим-бо є світа цього ласки суєтні, що з тимчасовою веселістю минають, з хворобою ж вічною відходять, роблять короткочасний сміх, щоб вічним плачем вразити, показують скороминучих насолод квіти, але завжди подають найсухіші постійні біди, обіцяють щасливе тимчасове життя, щоб в майбутньому віці вічним віддати мукам. Через те, о любі діви, дівственним подвигом зі мною подвизаючись аж донині, перебувайте в любові Господній, як же почали. Час плакати минущий, возрадуйтеся і возвеселіться навіки. Я ж передаю вас Духові Святому і вірю, що всі ви збережетеся чистими і непорочними. Не шукайте ж більше побачити тілесне обличчя моє, але на діла і діяння духовно дивіться'. Це сказавши, цілувала кожну і плачучих утішала. Тоді сотворила молитву з Василлою, і, поцілувавшись, розійшлися. Того ж дня якась із рабинь святої Василли, побігши до Помпея, нареченого пані своєї, сказала: 'Пане наш, знаємо, що тобі від царів даровано пані нашу взяти в подружжя, і ти, чекаючи її повноліття, ось вже більше шести літ не здійснюєш шлюбу. Я ж тобі повідомляю, що вже й тому не можеш її взяти, що стрий і вихователь її християнином є. І вона всім серцем тримається віри християнської і не лише тобою, але і всім світом нехтує. Є ж два євнухи від Євгенії для неї прислані, їх же, як панів своїх, шанує, цілими днями, ніби богам безсмертним, цілує ноги: вони-бо є учителями волхвування християнського'. Це чувши, Помпей розгнівався вельми і, зразу ставши, поспішив до Єлина, вихователя Василли, і сказав йому: 'Протягом цих трьох днів здійснити шлюб свій задумав, через що дай мені побачити дівчину, яку мені непереможні царі в співжиття дарували'. Вихователь же, зразу пізнавши, що Помпей вже довідався про їхню в Христа віру, відповів: 'Поки ж була дівчина мала і несвідома, доти я пильнував, беріг її як зіницю ока, виховував, як же належить. Нині ж, тому що приходить у вік і розум дорослий, через те хоче за великородством дому свого бути вільною і нікому ж не підкореною. А щоб побачити її тобі, нема моєї влади, але її воля'. Помпей же більше розгнівався, поспішив до палати Василли і вдарив у двері, наказуючи дверницям, щоб повідомили про нього дівчину. Василла ж, довідавшись про його до неї прихід, не пустила його до себе: 'Не годиться, — казала, — хлопцеві з дівчиною осібно мати бесіду, дівчині ж ані побачити лице чоловіче не годиться. Я ж не знаю, з яким наміром Помпей до мене приходить'. Відійшов-бо Помпей зі встидом і, декількох із сенаторів впросивши і зі собою взявши, прийшов і припав до ніг царських, жаліючись на наречену свою і на Євгенію: 'Поможіть, — казав, — римлянам своїм, о світлі царі! І Бога нового, якого ж Євгенія з Єгипту привела, виженіть з цього града. Віддавна-бо шкодили народу ті, що називаються християнами, збиткуються над законами нашими, богів як суєтних ідолів зневажають і самої природи перевертають закони, неправедною річчю називаючи те, щоб наречена свого нареченого прийняла. Якщо-бо не будуть женитися, то звідки будуть родитися люди? Якщо ж вони родитися не будуть, то над ким буде ваше царювання? Звідки буде воїнство і римська сипа? Хто перемагатиме ворогів? І як відбутися має батьківство і життя людське?' Те і тому подібне зі сльозами Помпей говорив — зжалився над ним цар Ґалієн і весь синкліт. І зразу наказ царський дано, щоб Василла-діва або нареченого свого прийняла, або мечем вбита була. Євгенія ж хай або богам жертву принесе, або муками загине. Якщо ж звелить цар, хай і всі християни вбиті будуть. Не лише ж християни, але й ті, що насмілилися християн у себе переховувати, хай будуть покарані. Прийшов же царський наказ до святої діви Василли, вона голосно і сміливо відповіла: 'Царя Царів за Нареченого маю, що є Христос, Син Божий, окрім ж Нього иншого тлінного мужа не хочу зовсім знати'. Те сказавши, зразу мечем була заколена. Взяті ж були і святі два євнухи Прот і Вакинд, і до храму ідольського їх тягнули, щоб Дію, богові скверному, поклонилися. Але коли святі в храм увійшли, зразу ідол Дієвий впав перед ногами їхніми і розсипався на порох і попіл, про що довідавшись, Нікитій, єпарх градський, звелів відсікти їм голови, думаючи, що волхвуванням розсипали їм бога Дія. Святу ж Євгенію представив, про чари її хитрости питав. Але вона багато премудро казала йому про єдиного істинного Бога, Його ж Імени бояться і тремтять перед Ним біси, і падають ідоли. Єпарх же сказаного не слухав, звелів її вести в храм Діяни, щоб принесла жертви. Але ще в храм вона не увійшла — впав храм з ідолом. Про те довідавшись, цар звелів її в ріку Тивер вкинути, камінь на шию прив'язавши. Коли це зробили, зразу камінь відв'язався, а свята по водах пішла, як по сухому. Взята ж була знову і в піч вогненну вкинена, але й так не ушкодилася — раптом піч вистигла, а свята вийшла цілою. Тоді в рів глибокий і темний вкинена була, і протягом десяти днів її морили голодом, але божественної благодаті проміння завжди її осявало і їжа з небес їй посилалася. Явився ж їй там Господь наш Ісус Христос, кажучи: 'я твій Спаситель, Якого ж ти всією душею і всім серцем полюбила, і любиш, і страждаєш ось заради мене, я-бо тебе у велику одягну славу і великою наповню радістю. Хай буде ж і це знаменням чести твоєї, що в той тебе день прийму в небесне, в який же я на землі від чистої дівичої вийшов утроби'. Через явлення те Господнє такої радости свята та діва сповнилася — вимовити неможливо. І чекала з веселістю години своєї з тілом розлуки. У сам же день Різдва Христового посланий був до неї в рів спекулятор і убив її мечем. Так свята і преподобна діва Євгенія прийняла тимчасового життя і страждання кінець — початок вічного і блаженного життя. Блаженна ж мати її Клавдія з домашніми своїми, взявши її чесне і святе тіло, поховали на полі отчому, недалеко Риму, де ж вона, живою бувши, багато поховала тіл вірних. Після цього матері, що плакала вночі на гробі її, явилася свята Євгенія з багатьма дівицями у славі великій і сказала: 'Радуйся і веселися, мати моя, бо і мене введе Христос у радіння святих, і батька мого учинив в число патріярхів. Ось у день недільний і тебе візьме у веселість вічну. Заповіт же синам своїм, а моїм братам: хай збережуть знамення Христове, при хрещенні прийняте, цілим до кінця, щоб не лише тілом, але і духом братами мені були. І хай так весь рід наш принесемо в дар благоприємний Богові'. Коли це свята до матері своєї сказала, почувся голос багатьох святих ангелів, що співали і славословити Отця, і Сина, і Святого Духа, єдиного в Тройці Бога. Йому ж і від нас, грішних, буде слава і хвала навіки. Амінь.  У той самий день пам'ять преподобного отця нашого Миколая Монаха, що з воїнів був  Преподобний отець Миколай був спершу воєводою при Никифорі, царі грецькому, мав під собою багато полків воїнських. Коли ж Никифор-цар воював на болгар, вийшов і він з вошами своїми і до вечора ішов. Вступив до гостинниці, вечеряв з господарем і, помолившись, ліг спати. О другій ж і третій сторожі нічній донька господаря, сатанинською до гріха похіттю вражена, приступила тихо до ліжка воєводи, і, штовхнувши і збудивши його, на нечисте з нею сходження словами любодійними його заманювала. Воєвода ж казав до неї: 'Зупинись, о дівице, від сатанинської несамовитої похоті і не бажай осквернити своє дівство і мене, окаянного, звести в глибину пекла'. Вона ж, трохи засоромившись, відступила. І знову за якийсь час прийшла, намовляла до гріха цнотливого мужа. Воєвода вдруге відіслав її. Але вона і втретє знову до нього прийшла, бо біс її похіттю блудною розпалював. Тоді сказав до неї блаженний воєвода: 'О окаянна і всілякого безстидства і несамовитости сповнена пристраснице, чи ти не бачиш, як біси тебе бентежать, щоб твоє дівство розтлити? На сміх же і зневагу роду твоєму і всім поставлять тебе, а душу вкинуть в муку вічну. Чи не бачиш, що я до народів варварських на війну і кровопролиття іду, і як оскверню тіло своє, прямуючи на війну? Не маю осквернитися, бо Бог мені допомагає'. Це і більше безсоромній сказавши, відіслав її з соромом. Настав же день, воєвода той встав і, помолившись, пішов у дорогу свою. У наступну ж ніч, коли спав, бачив себе, ніби у прозорому місці стояв і поблизу нього сидів Хтось сильний, що мав ногу свою праву на ліву покладену, і сказав до і нього: 'Чи бачиш ти з обох боків воїнів?' Миколай же, І воєвода, відповідав: 'Так, Пане, бачу, що греки рубають болгар'. І сказав явлений до праведного воєводи: 'Поглядай на нас'. Подивився ж воєвода на сильного Того: бачив Його, що поклав ногу ліву на праву. І коли це було, оглянувся праведний до воїнів і бачив, що болгари зміцніли і рубають нещадно грецькі полки. Коли ж перестали сікти, сказав сильний Той до праведного: 'Роздивись уважно порубані тіла і скажи, що бачиш'. Той же, роздивившись, бачив все поле мертвими тілами вкрите, серед всіх же місце порожнє і злачне, де лише одному можна лягти мужу. І сказав: 'Пане, все поле сповнене трупами греків, нещадно порубаних, окрім місця, де можна лягти одному'. Тоді сильний Той сказав воєводі: 'Ти-бо що думаєш про це?' Він же відповів: 'Невіглас і неук я, Пане, і нічого в тому не розумію'. Знову до нього страшний Той каже: 'Те місце, де земля вільна і злачна, як бачиш, для одного мужа ложе має, тобі було приготоване, на ньому ти мав порубаним лягти з приятелями своїми і ту порожнину заповнити. Але тому, що в минулу ніч треплетенного того змія, що на нечисте сходження тричі поборював тебе й убити тебе хотів, мужньо від себе відкинув, це вже ти сам себе від посічення звільнив, і злачне те ложе позбавив частки, і душу свою з тілом врятував. Далі ж навіть природна смерть над тобою не матиме влади, якщо завжди для мене працюватимеш'. Це Миколай праведний бачивши і чувши, затремтів, збудився, сповнений страху і жаху, і, вставши, молився за воїнів своїх до Бога. Коли ж була битва і з обох сторін січ настала велика, спершу греки перемагали і долали болгар, тоді раптом болгари випросталися, почали долати греків і, ніби звірі роздратовані, хоробро на грецькі напали полки, нещадно їх ганяючи і рубаючи. І помалу вся сила грецька впала від вістря меча болгар, ледве лише сам цар Никифор з малою дружиною втекти зміг. Тоді блаженний Миколай, воєвода полків грецьких, бачив, що збувся сон, і за своє від порубання спасіння Богові подякував, залишив сан свій, і відійшов у монастир, плакав і ридав невтішно за загиблими воїнами. Прийняв же святу схиму і, для Бога ревно років досить потрудившись, став одним з ясновидців і великих отців, з ними ж і частки на Небесах сподобився в Христі Ісусі, Господі нашому, Йому ж слава навіки. Амінь.  Місяця грудня в 25-ий день Сказання про Різдво Господа Бога і Спаса нашого Ісуса Христа  З Божественного Євангелія і від святих отців та достовірних оповідачів зібране Різдво Ісуса Христа таке було. Коли заручена була Преблагословенна Матір Його Пречиста Діва Марія Иосифові, мужеві праведному, що літами вже старий, вісімдесятилітній, був і під образом подружжя [за свідченням святого Григорія Ниського і святого Єпіфанія Кіпрського] дана йому на збереження дівства її і на його про неї піклування, перед тим як зійшлися вони, Йосиф-бо лише вважався мужем Марії, насправді ж хранителем освяченої Богові дівочої чистоти її був і вочевидь свідком непорочного її життя, бо так зволив Бог Свого воплочення від Пречистої Діви тайну втаїти, перед дияволом дівство своєї Матері Пресвятої покривши подружжям, щоб не дізнався ворог, що вона є тою Дівою, про яку пророкує Ісая: 'Це Діва у лоні прийме', про що свідчить святий Атанасій, архиєпископ Олександрійський, кажучи: 'Потрібний був Йосиф, щоб послужити таїнству, щоб Діва, ніби мужа має, славилася, і щоб утаїлося від диявола, щоб не було відоме те, що Бог з людьми перебувати захотів'. Також і святий Василій Великий говорить: 'Щоб утаїти від князя віку цього, Йосифові задумане було заручення'. І святий Іван Дамаскин: 'Заручений Йосиф Марії як муж, щоб, не довідавшись про безмужнє від Діви Христове Різдво, диявол утік'. Тобто — перестав намовляти Ірода і підбурювати юдеїв на заздрість. Він-бо ще відтоді, коли прорік Ісая: 'Це Діва в лоні прийме і народить', — пильнував за всіма дівицями, чи котра з них не зачала без мужа і не народила, Дівою будучи. Влаштовані були Божим провидінням заручини Діви Марії Иосифові, щоб і дівство Пречистої Богородиці, і Воплочення Бога Слова втаїлося перед князем пітьми'. До плотського пізнання подружжя, Пречиста Діва Марія виявила, що має в лоні від Духа Святого, і росло лоно її святе, вміщаючи в собі невмістимого Бога. І найбільше тоді, коли після перебування трьох місяців у Єлисавети повернулася до дому свого. Тоді вочевидь виявилася вагітною, з дня у день ріс всередині божественний Плід, і сповнення звичного часу для народження зближалося. Побачивши її, Иосиф був розгублений і в печалі великій: думав-бо, що вона шлюбоокрадена. І збентежений був старець вельми, до себе кажучи: 'Звідки їй це? Я її не пізнав ані помислом щодо неї не згрішив, а вагітною виглядає. О лихо, що сталося, з ким впала? Хто її зманив? І що я маю робити, не відаю. Викрию її як законопорушницю чи промовчу через сором її і мій? Якщо її викрию, то справді, за законом Мойсеевим, камінням побита буде, і обернуся я на ката, що передав її на смерть люту. Якщо ж, не викриваючи її, промовчу, то причасником буду перелюбодійників. Що робити — не розумію! Відпущу її таємно — хай іде, куди хоче. Або я піду від неї в краї далекі, щоб не бачили очі мої такого сорому'. Так собі думав, підійшов і сказав до діви, як же про це святий Софроній, патріярх Єрусалимський, пише: 'Маріє, що то за діло, яке я в тобі бачу? Не розумію, і дивуюся, і розумом жахаюся: таємно бо від мене станеться скоро. Маріє, що то за діло, що в тобі бачу: замість чести сором, замість веселості! печаль, замість того, щоб похвалитися, докір принесла ти мені. Від священиків і з церкви непорочною тебе прийняв — і що це зриме?' І святий Атанасій Олександрійський про це оповідає таке: 'Иосиф, бачивши ту, що в лоні мала, про скарб в нутрі ж її не відавши, пригнічено розмовляв з дівою, кажучи: 'Що тобі сталося, Маріє? Чи не ти та чесна діва, що в священних притворах вихована була? Чи не ти та Марія, що й на лице чоловіче не хотіла поглянути? Чи не ти та Марія, яку заручитися добровільно єреї вмовити не могли? Чи не ти та Марія, яка дівства рожу нев'янучу зберегти обіцяла? Де твоєї цноти оселя? Де твоєї чистоти чиста обітниця? Де твоє сором'язливе лице? Я соромлюся, ти ж насмілюєшся, бо я мовчу про гріх твій'. Це і цьому подібне Иосиф до неї говорив, і як соромилася, невинною бувши, чиста Агниця, непорочна Голубка, цнотлива діва, червоніючи лицем, коли чула такі слова Иосифові! Не сміла ж йому сказати про архангельське їй Благовіщення і Єлесаветине щодо неї пророцтво, щоб марнослівною і велехвальною не виглядати. Як же і вищезгаданий святий Атанасій оповідає від її імени, до Иосифа казала таке: 'Якщо я про себе засвідчу, марнославною виглядатиму. Трохи потерпи, Иосифе, і пастирі тебе переконають'. І не що инше відповідала Діва Марія до Иосифа, лише: 'Живий Господь, що беріг мене донині в дівстві цілу, щоб не пізнала гріха, ніхто ж мене не торкнувся, а те що в мені, з Божої волі і дії'. Иосиф же як людина по-людськи думав, вважав, що з гріха є зачате. Проте як праведний не хотів її викрити, але захотів таємно відпустити її. А як же в Сирському читаємо перекладі: 'Надумав таємно залишити її, тобто відійти від неї десь далеко. Коли він це собі замислив, тут ангел Господній у сні явився йому, кажучи: 'Иосифе, сину Давидів, не бійся прийняти Марію, жінку свою'. Жінкою Иосифовою Діву ангел називає, викорінюючи думку Иосифа про перелюбство: думав-бо Иосиф, що від перелюбодіяння Марія зачала. 'Твоя, — каже, — жінка заручена, а не иншого якогось мужа', — це у Теофілакта. Називає [ангел] жінкою Иосифовою Марію, являючи, що 'ні з ким, — каже, — иншим не осквернилася заручена тобі'. Тому і через те жінкою Иосифовою називає її, бо разом з дівством і одруження законне вшановане буде. Про це і святий Василій Великий розмірковує: 'І Дівиця, — каже, — і мужеві заручена, щоб і дівство вшанувалося, і шлюб чесний був'. Дівство-бо, як необхідне для освячення, вибране було, заручення ж — як початок шлюбу, як законне учинене було, щоб беззаконним не вважалося народжене, разом же, щоб і свідком постійної чистоти Маріїної Иосиф був, аби не підлягала вона оббріхуванням, ніби дівство осквернила: нареченого-бо мала, життю своєму свідка і охоронця' (Доти Василій святий). Каже-бо ангел: 'Прийми жінку свою за зарученням, діву ж за її складеною Богові обітницею, бо вона перша у роді Ізраїльськім Діва обітувала Богові Дівство своє до кончини зберегти неоскверненим. Не бійся, бо народжене в ній є від Духа Святого. Народить же Сина, і назвеш ім'я йому: ти назвеш ім'я, як батько, хоча і не є співучасником того народження, бо звичай є батькам давати імена своїм дітям, як же Авраам назвав ім'я сину своєму Ісаак, так і ти, хоч і не природний, але прибраний йому батько, по-батьківськи послужиш йому, ім'я називаючи'. Це святий Теофілакт від імени ангела до Иосифа каже: 'Якщо і жодної не маєш до народження причетности, але цей сан [батьківський] хочу дати тобі, щоб і ім'я назвав народженому, ти-бо назвеш ім'я немовляті, хоч і не є [Він] народження твого, проте, що є батьківське, щоб показав Йому. Яке ж ім'я? Ісус, що означає Спас. Він-бо спасе людей своїх від гріхів їхніх'. Збудившись зі сну, Иосиф вчинив так, як же звелів йому ангел Господній, і прийняв жінку свою заручену, діву ж непорочну, обітницею дівства Господеві освячену, і матір Владики, яка від Духа Святого Спаса світу зачала. Прийняв її, як наречену свою люблячи, як же Діву Господню вельми шануючи, і як же Матері Спасителевій з благоволінням і страхом служачи. І не знав її, аж поки не народила, тобто [за Теофілактовим завіренням] не торкнувся до неї ніколи ж. Як-бо праведний цей мав торкнутися до тої, яку йому не на шлюб, але під чином шлюбу на збереження її дівства від Церкви Господньої було дано? Як мав торкнутися діви Господньої, яка вічне дівство Богові обітовала? Як мав торкнутися пренепорочної Матері Господа свого і Творця? А як же говорить Євангеліє: 'Допоки народила'? Це звично є для Писання слово це допоки замість часу безперервного вживати. Бо і Давид каже: 'Говорить Господь Господові моєму, сядь праворуч від мене, допоки покладу ворогів твоїх під ноги твої'. Не так, що лише до того Господній Син праворуч Господа Отця сидіти має, допоки покладе ворогів під ноги Йому, а після покладення ворогів вже не має сидіти, але і коли будуть покладені вороги вже під ноги, сидіти має ще преславніше — як Переможець, на вічні віки. Подібно і про святого Иосифа пишеться: 'Не знав її, допоки народила' . Не те, що після того мав її пізнати, як же дехто з єретиків допускав, що є чужим Православній Церкві. Але після народження такого Сина, що Богом був Воплоченим, і по стількох чудах, що при Різдві відбулися, їм же був Иосиф самовидцем, не лише торкнутися її не смів, але і ще більше шанував її, як раб Пані свою, служачи їй як Матері Божій зі страхом і трепетом. Про це слово допоки і святий Теофілакт говорить так: 'Звичайно є Писанню так казати, як же і про потоп мовиться: 'Не повернувся, — каже, — ворон у ковчег, допоки не висохла земля'. Він-бо і після того не повернувся'. І Христос каже: 'З вами є до закінчення віку'. Хіба ж після закінчення віку не буде з нами? Знову-бо тоді в безкінечні віки з нами буде. Так і тут говорить: 'Допоки народила', — тобто ані перед народженням, ані після народження не пізнав її. Як же і Господь і вік був, і після закінчення віку з нами буде знову. Як-бо торкнутися міг Пречистої Иосиф після того, як побачив невимовне Різдво Його' (Доти Теофілакт). Але і звідси очевидно показується нешлюбне і після І Різдва дівство Пречистої Богородиці, бо коли Йосиф І про дівицю незайману сумнівався і шлюбоокраденим вважав себе, явився ангел. Називає тоді Марію жінкою його. 'Не бійся, — каже, — прийняти Маріям, жінку свою', думку [як же вище мовиться] про перелюбодійство викорінюючи. Коли ж тоді ангел Иосифа вже про чистоту Маріїну і про народженого від Духа Святого увірив, явився після Христового Різдва у Вифлеємі і в Єгипті. Тепер уже Пречисту Діву Марію не називає його жінкою, але тільки Матір'ю Народженого, ось-бо пишеться: 'Коли відійшли волхви, це ангел Господній у сні явився Иосифу, кажучи: 'Вставши, візьми немовля і матір Його [а не жінку свою] і втікай до Єгипту'. І знову в Єгипті: 'Вставши, візьми немовля і матір Його і йди в землю Ізраїлеву'. Виразно показує, що не на шлюб Йосифа настроював, але на служіння дитині і Матері. Не лише допоки народила Сина свого Первістка, Марія не була пізнаною Йосифом жінкою, але і після Різдва Його також перебувала Дівою нетлінною, як же про те всі великі Учителі церковні в один голос свідчать. Розповідається і таке. Оскільки вагітною була Діва Марія, один із книжників на ім'я Апнит [вже після ангелового Йосифу у сні явлення], у дім їхній прийшовши і діву вагітну бачивши, поспішив швидко до архиєрея і всього собору, кажучи: 'Той же, якого як праведного свідчили, Йосифа-теслю, той беззаконня вчинив. Діву, яку з церкви Господньої взяв на збереження, таємно розтлив і осквернив, і нині є вагітна. Пішли ж бо послані від архиєрея слуги в дім Йосифа, знайшли вагітну Марію, як же той сповістив книжник. Взявши-бо її з Йосифом, до архиєрея і собору повели. Каже ж архиєрей до Діви Марії: 'Забула ти Господа Бога, вихована в Святая Святих, і та, що приймала їжу з рук ангелових і ангельські співи чула, — що ти наробила?' Вона ж, плачучи, казала: 'Живий Господь Бог мій, що чиста є і мужа не знаю'. Знову казав архиєрей до Йосифа: 'Що ти вчинив їй?' І казав Йосиф: 'Живий Господь Бог мій, що чистий я від неї'. Сказав же йому архиєрей: 'Тому, що не схилив ти голови своєї під міцну руку Божу, щоб благословенне було твоє сім'я, і не явив синам Ізраїля, таємно зійшовся з отроковицею, в Дар Господові даною, через те маєте пити воду викриття, щоб виявив Господь гріх ваш перед всіма'. Був же суд від Бога через Мойсея встановлений, як же в Книгах четвертих Мойсеевих в главі п'ятій пишеться: 'Якщо якась особа, чоловік чи жінка, у перелюбодійстві звинувачена буде і не покутує вини, дати їй пити воду прокляття з особливими там написаними діями і чинами в Храмі Господньому'. І бувало після пиття того судом Божим певне знамення на перелюбодійницях, викриваюче, по ньому ж пізнавалося скоєне беззаконня. Тією-бо водою з належним чином архиєреи напоїв спершу Иосифа, потім же Марію, і не було на ній ніякого викриття, і дивувалися люди, що гріха в ній не знайшлося. І сказав до них архиєреи: 'Якщо Господь Бог не явив гріха вам, ідіть з миром'. І відпустив їх. Иосиф же, взявши Діву Марію, пішов у дім свій, радіючи і славлячи Бога Ізраїлевого. Після цього вийшов наказ від Кесаря Августина переписати всю вселенну, і йшли всі записуватися кожен у свій град. Вийшов же і Иосиф з Галилеї, з града Назарета, в Юдею, у град Давидів, що називається Вифлеєм, бо був він з дому і роду Давидового, записатися з Марією, нареченою йому жінкою, що була вагітна. Вифлеєм — малий град недалеко Єрусалиму з південного боку при шляху, що веде до горішнього — до Хеврону — священичого града, в ньому ж був дім Захарії, де Пречиста Діва після Благовіщення архангелового відвідала і привітала Єлисавету, матір Предтечі. Між Єрусалимом і Хевроном Вифлеєм міститься посередині, до нього ж із Назарета, града галилейського, пішого ходу три дні і трохи більше. Називається ж Вифлеєм градом Давидовим, бо в ньому народився Давид, і на Царство помазався, там  і Рахиль померла, і гріб Єссея, отця Давида, видно. Була ж Вифлеєму назва спершу Єфрата, але Яків, що пас там свою худобу, домом хліба назвав його, провидівши духом і передвістуючи, що мав на тому місці народитися хліб, що зійде з Небес, — Христос Господь. Поблизу ж Вифлеєма до сходу проти Давидової криниці, з якої він часом погамовував спрагу, казавши: 'Хто мене напоїть з води рову, що у Вифлеємі при воротах', є печера в горі кам'яній, на ній же стоїть град Вифлеємський. До печери ж тої наближається нива Соломії, яка там же, у Вифлеємі, жила, що була родичкою обох — Діви Марії і Иосифа. І коли наблизився Иосиф до града, сповнилися дні родити Невісті, що шлюбу не знала, і шукав дому для перебування, у якому ж би породілля могла зручне мати місце, щоби віддати у світ Плід лона свого благословенний. Але не знайшли собі вітальниці через велику кількість люду, що прийшов записатися, і не лише спільну гостинницю, але і весь град заповнили. Повернули в печеру ту, бо не мали місця в оселі, і день вже йшов до схилу. Печера ж та була стійбищем для худоби, де ж Пречистая і Преблагословенная Діва пів ночі гаряче до Бога молилася, і вся в Бозі Богомисленням була, і Його бажанням і любов'ю горіла. Господа нашого Ісуса Христа народила двадцять п'ятого грудня без болю. Так-бо і мало бути, щоб народила без болю, бо зачала без насолоди. 'Не пізнала, — каже, — насолоди, шлюбу я є непричасна'. А якщо зачала чисто, ось і породила без істління, говорить святий Григорій Ниський: 'Дівою зачала, Дівою носила, Дівою народила, Дівою залишилася, ні одного такого чуда на землі не було'. І святий Дамаскин: 'О чудо, новіше за всі древні чуда: хто-бо бачив матір, що без мужа родила! Без мужа ж, подібно Адаму, що створив без жінки Єву, про що Золотоустий святий писав оце. Як же бо Адам без жінки жінку приніс, так і сьогодні Діва без мужа мужа народила, за Єву віддаючи мужем борг. Цілим залишився Адам після взяття ребра тілесного, нетлінною залишилася і Діва після виникнення немовляти'  (Доти Золотоустий). І збулося прописання в купині неопалимій і в морі Червоному. Бо ж купина не горіла, розпалювана [оспівує Церква], так і Діва народила і Дівою залишилася. І знову: море після переходу Ізраїля залишилося непрохідним, Непорочна ж після Різдва Еммануїла залишилася нетлінною. Так без пошкодження дівства свого завжди Діва Марія народила Бога Воплоченого. Ще ж і без звичної допомоги і служби повитухи, як же свідчить святий Атанасій Олександрійський за словами євангельськими цими: 'Народила сина свого первістка і повила Його, і поклала Його в яслах'. Розмірковуй і кажи таке: 'Бачиш таємниче народження від Діви: сина народила, сама сповила. Серед світських жінок одна народжує, а инша сповиває, в Діви ж не так: сама народила і сама сповила, сама і мати без труду, і повитуха — не допустила-бо комусь нечистими руками торкатися Різдва Пречистого. Сама собою Тому, що є від неї, послужила і сповила Його, і поклала Його в яслах'. Так же і Кипріян святий: 'У Різдві, — каже, — і після Різдва Діва у божественній силі перебувала, бо без болю породила ані жодного не потребувала повитухи служіння, але, сама породілля і народженню служниця, благоговійне любому плоду своєму явила пестунство: оглядає, обіймає, цілує, подає груди — все діло радости сповнене, ні одної хвороби, ні одної природної немочі в народженні' (доти Кипріян святий). Сама-бо нетлінному собі Різдву дівочими послужила руками, не чекаючи Соломії старої, родички своєї, яку на послуження прикликати пішов Йосиф. Але та прийшла, коли збулося вже діло: та, що породила, та і послужила — носила, повиваючи і вкладаючи. Оповідає ж священномученик Зінон-єпископ і таке: 'Коли прийшла повитуха, не вірила, що було дівственне і нетлінне народження, і намагалася довідатися, за звичаєм служіння свого, що справді так є. Але зразу кару за дерзнуте діло прийняла: рука-бо, що попробувати насмілилася, хворобою вогненною раптом запалилася безмірно і всохла. Коли прикликали її до Божественного Дитяти, зразу зцілилася і стала здорова, як спершу. Повірила-бо, що і Матір є Діва, і Дитя Богом. Після цього непорочна породілля і незвична Різдву своєму помічниця, повивши найсолодше своє дитя лляними білими, чистими, тонкими, на те завчасу приготованими і з собою з Назарету принесеними пелюшками і поклавши Його в яслах, що у тому вертепі були, поклонилася Йому як Богові і Творцеві своєму. Як же згадує блаженний Йосиф, канонів творець, до Пречистої віщаючи: 'Воплоченого, отроковице, і обкладеного людською подобою тримаючи руками, і поклоняючись, і цілуючи по-материнськи'. 'Дитя, — казала, — Ти солодке, як оце тримаю Тебе, що тримаєш рукою все живе'. Вірно бо є, що народженому від неї Богоотроковиця поклонилася до землі, тому що лежав у яслах, їх же із зачудуванням оточували невидимо ангельські чини, повідомляючи про те Церкві. Обходили, як же престол херувимський, ангели ясла, вертеп-бо Небом бачили: лежав у ньому Владика. Були ж при яслах і віл, і осел прив'язані, щоб збулося Писання: 'Пізнав віл Того, що здобув їх, і осел ясла Пана свого'. Вола ж того і осла привів був Йосиф із Назарета. Осла вели заради вагітної отроковиці, щоб ніс її на собі в дорозі. Вола ж привів Йосиф, щоб продати його і віддати належну данину царську, і собі що на потребу купити. Ті-бо безсловесні тварини, стоячи при яслах, парою своєю зігрівали дитину, зима ж була, і так служили Владиці і Творцю своєму. Поклонився ж Йосиф Народженому і Породіллі — тоді-бо пізнав, що народжений від неї від Духа Святого є. Як же і святий Атанасій говорить: 'Справді не знав її Йосиф, допоки не народила Сина свого Первістка, допоки ж бо Діва зачате в лоні носила, не знав її Йосиф, не відав, що у ній, не відав, що влаштоване. Коли ж народила, тоді пізнав. Тоді пізнав Йосиф Діву: яка була Діви сила і до чого сподобилася. Тоді пізнав, бачачи, як Діва грудьми годує, дівства ж цвіт нетлінним зберігаючи. Тоді пізнав, коли Діва породила, але якими були пологи, не розумів. Тоді пізнав, що сосець подасть невідсічений Камінь мисленному Каменю, тоді пізнав Йосиф, що про неї написав Ісая: 'Ось Діва в утробі зачне'. Доти Атанасієві слова, які ж запевнюють, що у той час пізнав Иосиф таїнства силу і, пізнавши, поклонився зі страхом і радістю, дякуючи Воплоченому Богові, що сподобив його тайни самовидцем і служителем бути. Часом же Різдва Христового була недільна [по суботі] північ, багато достовірних пише і до собору те додається Вселенського шостого, що говорить про святкування Недільного дня через те, що в той день Бог світло сотворив. У той день манна з Небес дощем впала. У той день Господь народитися благоізволив. У той день хрещення на Йордані від Івана прийняв. У той самий день премилостивий Відкупитель роду людського заради спасіння нашого із мертвих воскрес. У той день Духа Святого на учнів пролив. Як же-бо у п'ятницю, за свідченням також достовірним, зачався в утробі дівочій архангеловим Благовіщенням, так і в п'ятницю постраждав. Ось у неділю народився і в неділю воскрес. І годилося в день недільний народитися Христові, у той же-бо день сказав Бог: 'Хай буде світло, і було світло'. У той день і саме Світло це неприступне світові хай засіяє. А те, що вночі і в котру її годину народитися Христос мав, пророчо передрікається в книзі Премудросте: 'Мовчання, — каже, — тримало всіх, і ніч свого плину півдороги мала'. Всемогутнє Слово Твоє, Господи, що, сходячи з Небес, від Престолів Царських прийде. Сталися ж і чуда великі по Вселенній під час Різдва Христового. У саму ту годину, в яку ж чистотою запечатані дівочі ворота Господь наш пройшов, зразу джерело Води в тій же печері витекло з-під каменя. А в Римі джерело єлею із землі вийшло і в Тивер-ріку потекло. Храм ідольський, названий вічним, розпався. Ідоли розсипалися. На Небі три Сонця там же показалися. В Іспанії ж тої ж ночі з'явилася хмара, від сонця ясніша. А в землі юдейській виногради Єнґадські змерзли, бо зимно було. Найособливіше ж, за писаним у Євангелії, те, що ангели з Небес з піснеспівами зійшли, перед людьми відкрито з'явилися. Бо просто вертепу того, в якому Христос народився, за тисячу сажнів був стовп, названий Адер, поселення пастуше. Там тої ночі трапилося трьом пастирям без сну перебувати, стережучи своє стадо, і ось найголовніший із сил небесних Ангел [це міг бути Гавриїл Благовісник, вважає Кипріян святий] явився їм у світлості великій, сіяючи небесною славою і нею ж й инших осяваючи. Його ж бачивши, настрашилися вельми. Але з'явився ангел, звелів страх відкласти і не боятися, благовістив їм радість, що прийшла цілому світові з Різдвом Спасителевим. Сказав же їм знамення правдивости Благовістя свого: 'Знайдете, — каже, — немовля повите, що лежить в яслах'. Коли ангел з ними бесідував, раптом почулася в повітрі сила воїнів небесних, що хвалили Бога і казали: 'Слава во Вишніх Богу і на землі мир, у людях благовоління'. Після видіння того ангельського і слухання піснеспівів воїнів небесних пастирі, порадившись, пішли поспіхом до Вифлеєму побачити, чи правда є сказане їм від ангела. І знайшли Пречисту Діву Марію Богородицю, і святого Иосифа, обручника її, і отроча сповите, покладене в яслах. І увірували безсумнівно, що то є Христос Господь, очікуваний Месія, що прийшов спасти рід людський. Поклонилися Йому і сказали все, що бачили і чули, що мовлене їм було від ангела про це отроча. І всі, що чули [Йосиф, Соломія і ті, що в той час туди прийшли], дивувалися з того, що говорили пастирі. А найбільше Пречиста Діва Марія, що нетлінно народила, пильнувала всіх слів тих, складаючи у серці своїм. І повернулися пастирі, славлячи і хвалячи Бога. Таким було Різдво Ісуса Христа, Господа нашого, Йому ж і від нас, грішних, хай буде честь і слава, поклоніння і дяка з Безначальним Його Отцем, і присносущним Духом нині, і повсякчас, і навіки-віків. Амінь.  Слово на Різдво Христове  Коли Спасителевий у світ був прихід, небесний Благовісник пастирям Вифлеємським дає знамення — немовля пеленами сповите і в яслах покладене, каже-бо: 'Народився вам днесь Спас, і ось вам знамення — знайдете немовля, сповите у яслах'. Подумав би хтось, що не велике це знамення — бачити немовля сповите, як звично є для кожного, що в світі народжується, — немовляті бути сповитому. То було б більше знамення, якби ангел замість свідчення і точного про Різдво Христове завірення подав щось незвичайне: як же волхвам зірку на сході чи як Сивілла Августові показала в сонці Діву, що немовля на руках тримала. Проте якщо хтось захоче приглянутися умовим оком до таїнств, що здійснюються в тому сповитому немовляті, побачить і пізнає, що більше це знамення, як вістка про Різдво Спасителеве, від ангела пастирям сказана, — немовля сповите, що лежить у яслах. Це-бо те немовля, народження якого засіяло світові світлом розуму — ясніше від зір і сонця. І пелени його від хмар ширші, і ясла — від Небес просторіші, в них же лежить неохопний Христос Бог. Звернімо ж умові очі наші на дитинство Христове, Який віки сотворив і від віків приготував нам спасіння. Він, щоб зношеність єства нашого оновити, немовлям на землі з'явився. 'Знайдете, — каже, — немовля'. Чи хтось собі не думав, що Христос мав прийти в світ не як немовля, а як дорослий, за пророцтвом Давида про пришестя Месії, що наперед говорив: 'І він, як наречений, виходячи з оселі своєї [тобто: з утроби Пречистої Діви], возрадується, мов герой, що пройшов шлях'. І тому ангел говорить: 'Знайдете немовля', а не героя. Але коли розглянемо дитинство Христове, иншу цього причину знайдемо. Як же Різдво Його не однакове з народженням людським, дивне і знову природне, так і дитинство його дивне і не подібне на инших дітей. Всі немовлята, що у світі народжуються, є немічні і несвідомі, не мають в собі сили ані нічого не вміють, поки через немалий час, коли підростуть, сила і розум в них почнуть виявлятися і з ними підростати. А це новонароджене Немовля, Господь наш Ісус Христос, і з силою, і з розумом народилося. І через те ангел як про єдине в світі, ніколи ж не бачене чудо говорить про таке немовля, що народжується і з силою непереможною, і з премудрістю немислимою. Настільки непереможна його міць і сила, що про неї в нинішній празник не промовчала Церква з пророком Ісаєю, співаючи: 'Бог сильний Владика, князь світу'. І десь приповідається: 'З кігтів пізнається лев, лев з коліна Юдового Христос з молодих кігтів пізнається, що Господь міцний і сильний, Господь сильний в боротьбі'. Подивімось, яка велика новонародженого немовляти міцність і сила: ледве почала про Різдво його надходити вістка, а вже Ірод збентежився і весь Ізраїль з ним. Ще не говорить отроча, а вже настрашив тих, що нарекли імена свої на землі. Ще в пеленах, а вже озброєних нажахав катів. Ще в яслах, а вже потряс того, хто на царському сидить престолі. Оповідає хтось із досвідчених лікарів, що властиве є тим, хто має бути у світі великим, іменитим і славним, чи якимось царем, чи хоробрим воїном, — тим [каже] властиво з молодих нігтів свою майбутню силу і діянь знамення показувати. І каже: 'Ненароджений ще був Периклес Олімпій, а вже греків настрашив сонними привидами, Олександр ще не народився, а всі вже Амонієвим сином і царства князем називали його . 1 в иншому місці розповідається, що коли Мідас, цар фригійський, був малим хлопцем, мурашки зерна пшениці, коли він спав, в уста йому приносили і вкладали, прознаменуючи йому незчисленне багатство. Ось і наш Цар і Владика — народжене нині немовля — у дитинстві Своєму майбутніх Своїх сил і діянь очевидні знамення являє, тих майбутніх багатств для тих, хто любить Його, приготованих, показує знамення, коли золото, ладан і миро з країв далеких приношення Собі влаштовує. Вони мали бути майбутнього торжества Його над смертю і дияволом перемогою, і над всецілим пеклом нині являє знамення, коли Іродом і всім Єрусалимом потрясає. Вони є над видимим і невидимим світом знаком майбутньої за людськістю владою, про неї ж у свій час говорить: 'Дасться мені всіляка влада на Небесах і на землі'. Очевидне знамення являє, коли Різдву своєму ангелів, і пастирів-служителів, і східних царів поклонниками робить, за пророцтвом Давидовим: 'Перед ним припадуть всі царі земні'. Це-бо сповнилося вже його пророцтво, коли як Цар царствуючих трьох царів земних поклонінням і дарами вшанований. Краще Іпонійської церкви глава мовить: 'Це є знамення Різдва Твого, Господи Ісусе. Навіть хвилі морські підстеляться під ноги перед тим, як по морі сходитимеш; навіть сонце змеркне перед тим, коли умиратимеш; земля, коли вставатимеш з гробу, сотрясеться; Небо Тобі зійде, відчиниться. Перш ніж це та инше здійсниш, ще на руках матері носишся, а вже Господом всього світу пізнаєшся. Ось новонародженого немовляти Господа нашого Ісуса Христа міцність і сила, що в своєму ще дитинстві міцним Владикою очевидно виявляється. Справді, 'сила Божа в немочі здійснюється', в малих-бо і немічних членах немовляти видно великого Ісуса Христа Силу, її виявляє Церква, коли народженого Господа агнцеві уподібнює, і ягням називає, і в акафісті про поклін пастирів читаємо: 'Бачать Його як агнця непорочного, що в лоні Маріїному упасся, їй же, співаючи, кажуть: 'Радуйся, Агнця і Пастиря Мати'. Тут і уподіблений Агнцеві, і названий Агнцем народжений від Діви Христос. Але яка в Агнці міць? Яка сила? Сила воістину нездоланна, яку ж видно з цього. Побачив колись Іван Богослов в Откровенні своєму різних звірів, змій, що виходили з місць різних, з моря, безодні і пустелі, — з багатьма страшними головами і пащами відкритими, смертоносної отрути сповнені, їх же лише навіть бачити було вельми страшно. Вони всі наступають на одного Агнця, як же каже Писання: 'Ці з Агнцем боротьбу вчинять'. Дивлячись на ту боротьбу зміїв і звірів тих з Агнцем, сподівався би хтось, що якийсь один із найгірших звірів, зразу Агнця схопивши, розірве, а більшим звірам не буде й з ким там братися. Але бачиш Агнцеву силу, як міцно став проти них, що всій тих звірів силі раптом упасти і в порох вселитися чинить, як же пишеться: 'Агнець переміг їх', бо Господь Господом є і Царем царів є. О воістину велика то Агнцева сила. Через Агнця того знаменується син Божий. Через зміїв же і звірів — біси та їхні слуги. Тут річ, розмірковування достойна: нащо ангел, показуючи тут боротьбу Сина Божого з Його ворогами, не назвав Його справжнім іменем, з Небес в час Благовіщення до Пречистої Діви принесеним і при обрізанні даним? Чому не сказав: 'Ці з Ісусом Христом, а не з Агнцем боротьбу затіяли'. Справді задля того, що Він у Різдві Своїм, не чекаючи наречення імени Собі, перемагає ворогів Своїх. Ще, як агнець, на сіні спочиває, а вже мислених зміїв, звірів ламає, як тростину, розбиває, як посуд глиняний. Добре написано в Пророцтві: 'Назви Ім'я йому: скоро захопи, марно відкинь. Швидше ніж розуміти почне хлопча прикликати отця. чи матір, прийме силу Дамаскову і полон Самарійський'. Не чекає цей новонароджений Агнець, поки стане левом і скажеться про нього: 'Ось переміг лев з коліна Юдового'. Не терпить це немовля, поки виросте в міць як повнолітній, не чекає це отроча, поки юні його члени приймуть силу, як Самсон. Але швидше ніж починає ссати груди матері Своєї, ворогів Своїх перемагає. Швидше ніж довідається ім'я Своє чи Пречистої Матері Своєї устами навчиться називати, імена недостойних з книг тварин знищує. Перед тим навіть, коли в чоловічу почне входити силу, сильних із престолів скидає. Агнець переміг їх, бо Владика владик і Цар царів є. Се Агнця нашого міць, це божественного немовляти непереможна сила, з нею ж народився. Рождається ж разом і з розумом, мав-бо в дитинстві своєму міць і силу, мав водночас і розум. Великий Господь наш, і велика міць Його, і розуму Його нема меж. Якому ж іще немовляті, як цьому Обоженому, належать слова написані: 'Більше старих розуміє'. Немовлята, здебільшого, народившись, нічого ж не розуміють аж до часу віку свого, і поки ростуть — навчання потребують, щоби могли щось зрозуміти. Це ж немовля божественне, що було перед Різдвом Своїм самою Премудрістю, ось і в Різдві Своєму є глибиною Премудрости і Розуму Божого. Літами дитина, премудрістю ж Предвічний. Немовля — і старий днями. Хлопець, а разом і Отець нам рождається. Каже нині в Різдво Його Ісая-пророк: 'Отець будучого віку'. То іменування 'Отець' не дитині, але мужеві пасує. І ніхто ж грудне дитя отцем ніколи не назве. Проте пророк народженого Христа Отцем без вагання називає. Для чого? Щоб показати, що в обожествленому тому немовляті той же є розум, та ж премудрість, що і в Отці, старому днями. Як же-бо якийсь премудрий отець зі своїми дітьми, так це небесне, від Пречистої Богородиці народжене немовля з нами діє. І в цьому знаменні виявляється, що народився нам днесь Спас, бо в дитинстві своєму як Отець наш явився. Як же нам є Отцем? Розуміємо: народившись Сам, зразу і нас від смерти на життя народжує, не инакше, як же євангельський отець блудного сина, що був мертвим і ожив. Той отець, щоб відродити до життя мертвого свого сина, кинувся на шию йому і обцілував його. Батьківське ж цілування було для сина знаком прощення гріхів, що були причиною душевної його смерти: через гріх-бо смерть входить. Через гріх же, як причину смерти, що був прощенням віднятий, знову ожив мертвий. Як же після минання ночі настає день, так, коли забрати похмуру гріховну смерть, засіяє благодать Божа, що є душі життям. Але так є насправді, що Христос, Спас наш, у Різдві Своєму цілував нас. Бо нас, що померли гріхами, відродив до життя благодаті Своєї, і тому є нам отцем премудрим у Своєму дитинстві. А як Христос, Спас наш, у Різдві Своєму цілував нас, дивимося з Писання Божественного. У Пісні Пісень якась боголюбива особа таким до Бога береться бажанням: 'Хай цілує мене з цілування уст Своїх'. Чи хочемо довідатися, хто є той, хто бажає Божого цілування? Чуємо Амвросія святого, який каже, що природа наша, тіло наше хочуть до такої прийти через Воплочення Сина Божого з Богом любови і приязні, щоби могти з Ним як друг з другом лицем до лиця поглянути і уста в уста цілуватися цілуванням святим. Це учитель той каже: 'Розуміймо плоть ту, що в Адамі зміїною омочена була отрутою і гнила смородом переступу, — нона, з багатьох пророцтв довідавшись, що прийде Бог і підступ зміїний стрясе, Духа Святого проллє благодать, молиться, кажучи: 'Хай цілує мене з цілування уст Своїх'. Святий Й. Золотоустий в образі Церкви, з народів складеної, говорить: 'Я ж, що з народів, Церква, не так хочу, щоб через Мойсея, й Ісаю, і Єремію, і инших пророків до мене говорив, як же хочу, щоб Сам розмовляв зі мною. Сам-бо хай прийде, і заговорю з Ним устами в уста, Сам хай прийде і хай цілує мене цілуванням уст Своїх'. Чую Єремію, що про Нього говорить: 'Невипробуване Його серце, і хто Його пізнає. Самого-бо бажаю, хай прийде і цілує мене цілуванням уст Своїх'. Чую Амоса, що про Нього каже: 'Це муж стоїть на стіні Адамаській, і Адамас в руці Його. Але я самого Його шукаю, щоб прийшов і поцілував мене цілуванням уст Своїх' (Доти Золотоустий). Із цих слів учитель святий очевидно показує, що Боже з єством нашим цілування є Воплочення Сина Божого. Як же бо в цілуванні уста до уст прикладаються, так у Воплоченні Спасителевому єство Боже до єства людського прикладається і з'єднується. Так-бо Христос, Спас наш, у Різдві Своєму, як Отець, цілує нас, про що передрік Давид: 'Правда і мир поцілувалися'. Тут же Євтимій, тлумач, під правдою розуміє єство Боже: один-бо Бог суддя є праведний. Через світ же єство людське в Христі і заради подібної і природної йому покірности. Ті-бо, говориться, обидві природи взаємно цілувалися, через те що велике взаємне в Христі мають єднання, однодумство і згоду. Відомим же є і те, що тим цілуванням Христос, Спас наш, у Різдві Своєму відродив нас зі смерти гріховної на життя благодаті божественної. У книгах царських читаємо: 'Коли жінка-шунамітянка просила Єлисея-пророка, що на горі кармельській перебував, щоби пішов у дім її воскресити померлого її сина, пророк не ішов зразу сам, а послав спершу Ґехазі, слугу свого, із жезлом своїм, щоби поклав його на лице дитині, — але не було голосу ні слуху. Коли прийшов же сам пророк до померлого, поклав уста свої на уста його і дихнув у нього — і відкрив хлопець очі свої'. Дивись, як мертвому хлопцеві далося життя? Прикладанням уст пророчих до уст його, як же буває в цілуванні. І справді цілування там було, де ж уста пророчі до уст хлопця прикладалися. І цілуванням тим воскрес мервий. Прообразом то було Христового Воплочення: смерть увійшла гріхом у світ, викрала першого хлопця Адама, що заледве жити почав. Жінка, природа людська, надокучає Богові: 'Господи, схили Небеса і зійди, яви лице Своє, прийди і спаси нас'. Господь Бог не зразу Сам ішов: як Єлисей слугу свого, послав рабів своїх — пророків із жезлом Закону, щоби поклали те на хлопця — на плем'я Адамове. Не встав отрок — люди сиділи у пітьмі і тіні смертній. Коли ж сам Господь прийшов у Воплоченні Своєму, як же мовиться, уста божества Свого до уст людства приклав і цілував нас цілуванням уст Своїх. Зразу встав отрок, воскрес мертвий, Адам обновився, Єва звільнилися, смерть умертвилася, а ми ожили. Зі смерти до життя відродилися в Різдві Христовому. Подібно це є на повість давню: друг один добрий, бачачи любого свого друга, враженого від ворога мечем отрутоносним, турбується належно, як би його зцілити від смертної рани. І ось говорять йому лікарі, що та рана є неізцілима: меч-бо, отрутою напоєний, не лише вразив плоть, рану велику зробив, але і тою ж отрутою пошкодив тіло, і всіляко смерть загрожує другові його, хіба якщо б хтось його своїм викупив здоров'ям ось так: якби приклав уста свої до рани його і виссав би з рани отруту. 'Друг би твій легко прийняв зцілення, — казали, — але той, хто виссе отруту з рани, помре у будь-якому разі'. Те почувши, справжній друголюбець, хоч йому і власне життя не було гірким, проте, люблячи друга більше себе самого і його здоров'я бажаючи понад своє життя, тим сказаним чином — прикладанням уст своїх до рани — виссав отруту, полікував друга, своєю смертю приятелеве викупив здоров'я. Подібно і Господь Бог наш зробив з нами, зраненими від пекельного ратника отрутоносним гріха мечем. Ніхто ж не міг нас зцілити від рани і вибавити від смерти, смертної спершу від нас не завдавши собі шкоди. Не було ось досконалого лікаря, поки сам Він, Превишній, сидячи на херувимах, душам і тілам досконалий Лікар і Творець, уста Свої, тобто Сина Свого, — як же Дух Святий у Писанні називається Отчим Перстом: 'О Персте [каже] Божий, вижену бісів', так Бог Син іменується Отчими устами, за писаним: 'Духом уст Його вся сила їх', — ті, кажу, уста Свої — Господь Бог Сина Свого любого — через любов до роду людського приклав до рани природи нашої. Так полюбив Бог світ, що Сина Свого єдинородного дав. Який, говорю, Бог Син, з'єднавшись зі зраненим єством нашим, витягнув на Себе отруту ту гріховну. Взявши гріхи світу, той гріх наш поніс. І оздоровив нас, Своє за нас поклав здоров'я. Ось нас цілуванням Своїм, тобто Втіленням, відродив до життя благодаті і тому у Своєму дитинстві Спасом нам, Отцем нашим премудрим, і Лікарем досвідченим, і Другом люб'язним виявився. Ось дивимося, яке дитинство Христове, як із силою непереможною і з премудрістю незбагненною народжується. І добре ангел пастирям на знак Приходу в світ Спасителя називає немовля, немовля ж не звичайне і не подібне народженням до инших немовлят. Немовля міцне й розумне, хлоп'я сильне і премудре — це вам знамення, знайдете немовля, а немовля сповите, бо і пелени немовляти того таїнств сповнені. Каже Амвросій святий: 'Сповивається [Христос] пеленами, щоб ти від верет смертних звільнився'. Це пелен Христових таїнство, щоб грубих тлінних верет, що в них же смерть нас одягне, ми позбулися. Прислухаймося з цікавістю до слів Амвросієвих, чому не каже верети одної, але 'верет позбудешся'. Думаю, що мав на гадці Адамові верети: той-бо своєму прогрішенню дві верети мав — листяну і шкіряну. Листяну у Раю, яку сам собі зробив, зшивши листя смоковиці, і зробив собі оперезання. Шкіряну ж поза Раєм: коли зробив Бог Адамові і жінці його ризи шкіряні і одягнув їх. Обидві ті верети смертними були, бо і листя те було з дерева, що принесло людині смерть, — смоковне-бо дерево дехто з вчителів вважає тим, що з нього ж Адаму куштувати заборонено було. І шкіра була зі звіра чи худоби вбитої. Аистяна-бо верета знаменувала Адамовий непослух, через нього відпав від Бога, як лист із дерева. Шкіряна ж — знаменням була плотолюб'я і похоті безсловесної. Христос-бо, новий Адам, пеленами сповився, щоб з обох верет непослуху, каже, і безсловесних бажань звільнити людину. Бо святі його пелени і послух, і чистоту собою тайно утворюють. Утворюють послух, як же виявляє вищезгаданий учитель Амвросій, кажучи таке: 'Дивись таїнства з утроби дівочої: той же і раб вийшов, і Господь. Раб, щоб трудитись, бо підперезаний пеленами, — до служіння підперезується. Господь же, щоб володіти: добра робота, що здобуває ім'я понад всіляке Ім'я. Те, що серед инших безчестям є, це в Христі є славою. Зрозумій слова ці: 'підперезуючись пеленами — до служіння підперезується'. Це послух Христовий в пеленах виявлено — працюй-бо і служи, послушником будь. Підперезувати ж себе послушникові годиться, за велінням одного в Євангелії пана: 'Приготуй мені вечерю і, підперезавшись, служи мені'. І Господь наш, взявши на Себе чин послушника, говорить: 'Не прийшов, щоб служили мені, але щоб послужити їм'. Підперезується пеленами, щоб служити нам за євангельським словом. 'Амінь кажу вам, бо підпережеться і посадить їх, і, минувши, послужить їм. Служінням вже тим Своїм послужницьким зцілює непослух Адамовий. Старий Адам неслухняний був, Новий же послушливий аж до смерти. І так пеленами послуху Христового звільняться верети Адамового непослуху. А щодо чистоти, то і її в пеленах Господніх таємно утворену побачимо, якщо розглянемо, чому старий Адам шкіряним одягом покритий був, Новий же — лляними [що є достовірним] пеленами, на те завчасу Пречистою Богородицею приготованими. Трапляється часто в людях таке, що зовнішнй одяг внутрішній думці і звичаю відповідає. І через зовнішній одяг внутрішня людина на видноту виходить. Гордий Ірод у нарочитий день одягнувся в одяг царський. Той одяг хіба не відповідав його внутрішній зарозумілості? Відповідав справді, Писання говорить: 'Сядь на судищі перед народом, з гордістю говорячи до них'. Через гордий зовні одяг внутрішня гордість виходить назовні. Смиренна і богобоязлива цариця Естер в потрібний колись час також вбралася в царські шати, проте не з гордости, але з примусу, що виходив з роду жидівського. Було після трьох днів, коли перестала молитися: скинула ризи сумні й одяглася в ризи світлі. Ті її ризи чи не відповідали її світлій душі з добрим же і чистим наміром? Відповідали насправді, Писання говорить: 'Будь гарна на вигляд, призиваючи Всевидця Бога і Спасителя'. Зовнішня краса тілесна внутрішній душевній відповідає. Згадаймо ж Адама: Адам у Раю, згрішивши, став з людини звіром диким. Звір, бо викрав плід заборонений; дикий же, бо зразу почав втікати і ховатися, ніби звір у пустелі. Такому-бо його звірячому норову пасувала й одежа звіряча — шкіряна, щоб внутрішній звичай зовнішньому одягові, зовнішній ж одяг внутрішньому звичаю відповідав. Розуміння те є святого Григорія Ниського, що говорить таке: 'Ті, що зовні шкіри звірячі використовують, зсередини звірячим норовом душу псують'. Це бачимо, чому Адам старий в шкіряну верету вбраний був. Чому ж новий Адам — Христос — лляними повиваєтсья пеленами? Льон в Писанні Святому, за свідченням Григорія та Ісидора, чистоти є знаменням, тому й одяг у старому Завіті священичий з льону був зроблений на образ чистого і непорочного їхнього служіння, що і блаженний Єронім підтверджує, кажучи: 'Коли готуємося до одягання Христового, одяг шкіряний відкладаємо, тоді одягнемося в одяг лляний, що нічого в собі нечистого не має, але весь чистий. Це лляний одяг в образ чистоти покладений. Христос же, Спас наш, настільки чистий є! Неповинний руками і чистий серцем, гріха не вчинив, і омани не знайдеш в устах його. Настільки чистий, що і найчистіші, і найсвітліші небесні зорі перед Його чистотою пригасають, за написаним: 'зорі нечистими є перед Ним. Такому-бо Пречистому від Пречистої Діви народженому немовляті не шкіряний звірячий одяг, але чистий льон, білі пелени служать. Щоб одне з другим, внутрішня чистота із зовнішньою, зовнішня із внутрішньою узгоджувалися. Але це не остання причина, чому Адам шкірою, Христос же лляними пеленами покривається: шкіра з плоттю настільки близьке має з'єднання, що не може бути ближчим їй ніщо. І ось міцніше шкіра плоті тримається, що чи не насильно обдирати її треба. Льон же не знає ніякої плоті, сам в собі є і не має такого з плоттю єднання, щоб насильно обдирати його від неї. Це-бо кінець причини тої, чому Адам в шкірі, а Христос у льоні. Тілесний Адам плоть від плоті своєї так любив, що в найгіршому випадку — в прогніванні Бога — не хотів її позбутися, але разом з нею, як шкіра з тілом, прогнівав Творця. Через те його як того, що по-плотськи мудрує, шкіряними вбрано веретами. Христос же, плоть носячи, явився, але вище був всілякої плоті — Сам чистоти джерело. Через те лляними пеленами, що ніякого з тілом єднання не знали, повився і ними звільнився від верети шкіряної тілолюбства і безсловесної похоті. Подивімося на пелен Христових таїнства. Ті-бо пелени пластирами є на гріховні наші рани, вони обтирають сльози з очей наших, вони нас в ближче з Богом єднання і в любов зв'язують нерозлучно. Ще ж і ясла, в них же немовля сповите лежало, були не без таїнств — чуємо Теодорита, що каже: 'Дивись на убогого перебування, Того, що збагачує Небо. Бачиш ясла Того, Хто сидить на херувимах, Того бачиш убогість внизу, розглядаючи багатство Його вгорі. Зубожів Бог багатий в милості, щоб ми убогістю Його збагатилися. І через те в яслах поклався Цар небесний, щоб навчилися ми від Нього добровільної убогости і смирення'. Святий же Кипріян говорить: 'Тому в яслах кладеться, щоб ми життя тваринне змінили, не сіном [насолодою], але небесним хлібом живилися'. І знову Теодорит: 'В яслах кладеться Боже Слово, щоб словесні і безсловесні [праведні тобто і грішні] вільно і безборонно причащалися спасенною їжею'. Це є таїнства Господніх Ясел і це є певне Спасителевого в світ приходу знамення, від ангела пастирям сказане, — немовля сповите, що лежить у яслах. І воістину знамення велике, великих-бо таїнств, як же чуємо, сповнене. Хай буде ж народженому задля нас, обожествленому тому немовляті честь, дяка і поклоніння від всього живого. І тій, що народила його, — Пречистій і Преблагословенній Діві Марії — слава і хвала від всіх родів навіки. Амінь.  У той самий день сказання про поклоніння волхвів  Коди Ісус народився у Вифлеємі Юдейському, у дні Ірода-царя, тоді волхви зі Сходу прийшли. Не з одної якоїсь східної країни, але з різних, як же показується в Отців святих, — різне про них оповідають. Одні-бо говорять, що вони були з Персії, — це святий Золотоустий, Кирило Олександрійський, Теофілакт та инші. Через те, що в той час найславніше було учення звіздарське. І не міг ніхто у них царем бути, якщо спершу звіздарства навчений не був. Инші ж думають, що вони були з Аравії, — це святий мученик Юстин, Кипріян, Єпіфаній. Через те, що та країна вельми багато мала золота, ладану і смирни (мира). А ще инші думають, що з Етіопії ті були, адже звідти прийшла колись цариця Савська, тобто Етіопська, в Єрусалим слухати премудрість Соломонову, що був, за Єронімовим розумінням, прообразом теперішньої події, тобто приходу волхвів до мисленного Соломона — Христа, що є Божою Премудрістю. Але і Давид говорить: 'Етіопія наперед дала руку свою Богові'. Проте всі ті країни є східними і межують між собою, золота, ладану і ароматів мають щедро, до волхвування ж і до звіздарства признаються, серед них же для наимудріших не було таємницею Валаамове пророцтво про те, що має засіяти зоря, про що з роду в рід і переповіданням, і писанням в книгах їхніх передавалося. Видається, було так, що один з них був із Персії, другий — з Аравії, а третій — з Етіопії. Бо те, що з різних країв були, є правдива подібність у пророцтві Давидовому, де говориться: 'Царі Таршішу і островів дари принесуть, царі аравійські і Сави дари приведуть'. Це ж, як же тлумачі Божественного Писання гадають, передрік Давид про волхвів, що мали прийти до Христа з Дарами. І коли говорить 'царі Таршишу', тобто заморські (Таршиш-бо море означає), розумій, що то Персія, бо за морем є. Царі аравійські — тут явно виказують Аравію. Етіопію ж являє те, коли говориться: 'і Сави дари приведуть'. Сава — це місто так називається, град же той стольний є всієї Етіопії. Отож-бо з Персії, Аравії та Етіопії були ті три волхви. Говориться, що були волхвами не тому, що в бісівській ворожбі і шкідливих чаруваннях вправлялися, але тому, що звичай був у аравитян, сирійців, персів, етіопів та инших східних народів філософів своїх і звіздарів так називати — волхвами. Не з тих-бо ворожбитів і чарівників ці волхви [хоч і однакова їм назва], але з наимудріших звіздарів і філософів були. Називаються ж і царями, але не як царі великі і самодержці багатьох країв, але як ті, що має кожен з них свій град чи певне князювання. Звичайно-бо є в Письмі Святому кожного града володаря царем іменувати, що очевидно з Книги Буття, глави чотирнадцятої. З яких же градів були ті царі, нема достовірних відомостей, лише те зрозуміло, що з країв східних троє —за числом дарів принесених: золота, ладану і мира. Вони, кожний зі свого краю вирушивши, одною були ведені зорею, зійшлися з Божого допусту на шляху разом і, один в одного про намір довідавшись, ішли разом за зорею. Про неї ж найславніший звіздар Валаам колись провістив, кажучи: 'Засіяє зоря від Якова, і встане людина з Ізраїля'. Яка ж то зоря була? Золотоустий і Теофілакт розповідають, що не була з числа зір небесних, на і видимих, але божественна якась і ангельська сила замість зорі являлася. Всі-бо зорі від початку світотворення існування своє мають, а вона на кінець віків Воплоченому Слову явилася. Всі зорі на Небесах є поставлені, а вона в повітрі виднілася. Всі зорі звичайно зі сходу на захід течуть, а та одна незвичайно — із заходу на південь, до Єрусалиму, поспішала. Всі зорі вночі лише сіяють, а вона і вдень, як сонце, сіяла, перевершуючи незрівнянно небесні зорі і сіянням, і величністю. Всі зорі з иншими світилами, сонцем, і місяцем, і зі всім колом небесним, безперестанний свій мають рух і напрям, а вона одна то ішла, то стояла, як говорить Теофілакт. Ішли волхви, ішла й зоря, спочивали ж вони — і вона стояла. Про час же явлення зорі тої різні різне гадають. Одні кажуть, що тої самої ночі і в саму годину Спасителевого від Діви Різдва явилася. Але не думаю, що було так, бо якщо б у той час явилася зоря, то як би здалеку волхви змогли за мало днів Єрусалиму досягнути швидше, ніж відійшов Иосиф з Дитям і Матір'ю його до Єгипту, що по сповненні чотирнадцяти днів і законному в церкві очищенні, зразу, не затримуючись у домі своєму, що в Назареті, лише потрібне на дорогу взявши, до Єгипту з поспіхом пішов. Хоч і говорять деякі, що волхви ті швидких коней використали і, швидко пересуваючись, в тринадцятий від Різдва Христового день Вифлеєму досягли, проте непереконливо те. Царі були, а не скороходи, з дарами ж і багатьма царському сану і честі належними слугами йшли, з худобою ж і речами, у дорозі потрібними. Як можна було з Персії, і Аравії, і Етіопії за тринадцять днів дійти до Вифлеємського града? До того ж і затрималися якийсь день у Єрусалимі через Ірода, поки первосвящеників і книжників зібрали і спитали, де Христос рождається, і довідалися, що у Вифлеємі Юдейському. Инші ж, серед них же і святий Єпіфаній, говорять, що явилася зоря в часі Різдва Христового, але волхви через два роки на поклін прийшли і вже дворічне хлоп'я Христа знайшли. Це ж думка звідси виникла, що Ірод звелів страчувати немовлят від двох років і нижче після часу, коли точно спитав у волхвів. Але ця думка, як святий Теофілакт говорить, є очевидно неприйнятна, бо ціла Церква вірно розуміє, що волхви ті Христові у Вифлеємі й у вертепі ще поклонилися. А по двох літах Христос Господь не лише не був у Вифлеємі, але навіть у Палестині, а був у Єгипті. Бо, як те мовиться, за свідченням Луки святого, після сорокаденного в Церкві очищення, де ж Симеон-старець зустрів Господа, і після закінчення всього, що за законом Господнім належить, повернулися Иосиф святий і Пречиста Діва Марія з немовлям зразу в Галилею, а не в Юдею, у град свій Назарет, а не у Вифлеєм, і звідти, за велінням ангеловим, до Єгипту приготувалися, — то як могли волхви по двох роках знайти Христа у Вифлеємі. Никифор же, давній історик грецький, каже, що за два роки перед Різдвом Христовим зоря на сході з'явилася, і два роки волхви до Єрусалиму подорожували, щоб якраз у час Різдва прибути. Видається, що і цей історик співвідносить сказане з тим, що пишеться у Євангелії про страту немовлят від двох років і нижче. Але і те не є достовірним, бо яка би потреба була тим волхвам дворічної з країн східних подорожі, якщо з них за два чи три місяці можна дійти до Єрусалиму? Якщо ж і повільно — як царі — і з багатьма вантажами ішли, проте не думаю, щоби більше шести чи семи місяців у дорозі затрималися. Адже східні краї, як же Персія, Аравія, Етіопія, від Єрусалиму не є на такій відстані, щоби між ними був шлях дворічний. Яке ж про час появи зорі розуміння достовірніше? Думаю, що святого Івана Золотоустого і Теофілакта. Ці учителі кажуть так: 'Зоря перед Різдвом Христовим явилася волхвам, бо багато часу провести мали, ідучи, через те завчасу явилася їм зоря, щоб у час Різдва досягнути, поклонитися Тому, Хто в пеленах'. Доти святих учителів розуміння. Дивимось же, що не згадують ані не встановлюють зорі тій дволітнього часу, але лише кажуть 'завчасу', ніби кажуть 'за кілька місяців'. Звідси ж, Золотоустового і Теофілактового оповідання цього, що перед часом Різдва Христового зоря явилася, тримаючись, благочесно розуміти, що в сам той день і годину, в яку благовіщенням архангеловим, Духа ж Святого зішестям Слово стало Тілом, зачавшись у пренепорочній утробі дівочій, за дев'ять місяців перед Різдвом, зоря на Сході явилася. Це розуміючи, і без згаданих учителів свідчення не залишимося, і недостовірне міркування про затримання у дорозі волхвів на два роки відкинемо. А про дволітніх вбитих немовлят пізніше, в день пам'яті їхньої, мовиться. За дев'ять-бо місяців, як же кажемо, перед Христовим Різдвом у час Благовіщення волхви, на Сході зорю побачивши, спершу розмірковували, дивуючись і осягаючи, яка то зоря, чи не якась із метеорів, що блискають у повітрі і провіщають якісь нещастя, як же бувають комети. Бо справді та зоря провіщала в тих краях нещастя ворогові-душогубцеві, падіння ідолів, вигнання бісів, світла ж віри святої просвічення. Тоді, пізнавши инакшість тої зорі, — не випадково, але з осібною божественною силою її природу і подобу, — згадали давнє те Валаамове пророцтво, ще ж і від Сивілли Індійської Єритреї, що про ту ж зорю пророкувало, і переконалися. А найбільше, як же святий Лев, папа Римський розуміє, самим Богом тайно навчені, пізнали, що прийшов час Різдва Господа і Царя всієї Вселенної, що має народитися в Ізраїлі, як же Валаам пророкував: 'Постане чоловік з Ізраїля'. І то Його є зоря, віддавна провіщена. Повірили-бо безсумнівно, що так є, і, достатньо в дорогу приготувавшись, рушили з країв своїх, і на шляху, як же вище мовиться, в одне зійшлися, ішли однодумно. А тим часом дев'ятимісячний від явлення зорі сповнювався час, і зближався час Різдва Христового. Наближалися і вони до меж палестинських, тоді й самого царственного в Юдеї града Єрусалиму в самий день Різдва Христового досягли. Коли підходили ж вони до Єрусалиму, зразу зоря, що вела їх, з очей сховалася, бо якщо б та ж зоря і в Єрусалимі засіяла, обов'язково народ, побачивши її, пішов би за нею з волхвами до Христа, і довідався б Ірод зі заздрісними архісинагогами юдейськими про народженого Христа, і з заздрости передчасно б Його вбили. Але провидіння Боже краще нам спасіння приготувало: звелів Господь сховатися зорі, щоб не став відомий вертеп, який мав душу отрочати, тому що недостойними були очі того поганого жидівського роду бачити пречудну зорю ту. Або ж випробовував віру їхню: чи повірять словам тих волхвів, що прихід Месії благовістують, і чи захочуть пізнати Христа, Спаса світу? Якщо ж ні, то хай буде їм це на більше осудження. Це Теофілакт роздумує, заради чого волхви прийшли, — на осудження юдеям. Якщо-бо волхви, жерцями ідолів будучи, увірували, яку відповідь жиди мали сказати? Ті-бо з такої далини прийшли поклонитися — юдеї ж, в себе маючи Христа, гонили Його. Коли увійшли волхви у царський град Єрусалим, про новонародженого царя питали: 'Де, — казали, — є народжений цар юдейський? Бачили-бо зорю Його на сході і прийшли поклонитися Йому'. І зразу ця нова вістка здивувала народ, збентежила ж Ірода-царя і всіх начальників єрусалимських. І, зібравши всіх первосвящеників і книжників людських, цар питав у них, де Христос рождається. Забоявся-бо, щоб не віднялося від нього царство, і думав, як би то новонародженого царя убити. І довідавшись, що у Вифлеємі Юдейському Христос рождається, прикликав волхвів тих і про час появи зорі питав. Тоді, загадавши підступ, мавши думку неправедну і намір злий, сказав лукаво: 'Ідіть, спитайте точно про дитя, де ж перебуває, сповістіть мені, щоб і я пішов поклонитися Йому'. Коли ж вийшли волхви з Єрусалиму, зразу зоря, що вела їх, явилася і пішла перед ними — раділи вони вельми новою появою її. І йшла перед ними, поки довела їх у Вифлеєм до вертепу, і стала зверху, де ж була дитина. Над тим житлом, де дитя було, зоря стала, тобто з висоти вниз зійшла і до землі наблизилася. Инакше-бо неможливо було б пізнати, над яким стоїть місцем, якщо б не зійшла нижче. Це і Теофілакт, від святого Золотоустого взявши, говорить: 'Це дивне знамення було: зійшла-бо зоря з висоти і при землі була, показала їм місце'. Якби на висоті стояла, то як пізнати мали осібно місце, де ж був Христос? Адже кожна зоря багато місця охоплює, як же і ти багато вище дому свого місяць бачиш, так само і я думаю, що вище мого дому є, — і всі-бо так само думають, що над ними лише місяць стоїть чи инша зоря. Так же і ця зоря не була б ясно вказала Христа, якби не зійшла вниз і вище голови дитини не стала б (доти Теофілакт). І з цього чуда стало відомо, що та зоря не була з тих, що на тверді небесній, але була окремою Божою силою. Знайшли-бо волхви того, кого шукали, увійшли в хатину, як же говорить Євангеліє. Звідси дехто думає, що не у вертепі, але в якомусь домі, у граді волхви Христа знайшли, бо не вертеп, а хатину Євангеліє згадує. Розійшлося-бо, каже, багато люду, що були записатися прийшли, спорожніла і загальна гостинниця та инші громадські доми, і виведена була мати з дитиною з вертепу в хату якусь. Але святий мученик Юстин, Золотоустий, Григорій Ниський і Єронім розповідають, що у вертепі, де ж народився, був їсус аж до часу очищення, що було по сорока днях. Там і волхви його знайшли, це ж було для того, щоб царі земні пізнали царство новонародженого царя в убогості, смиренні і світської слави зневазі, а не в багатствах, зарозумілості ж і палатах. До того ж хай і віра їхня більша проявиться, коли Того, заради Кого ось довгий труд здолали і Кого в царських палатах знайти сподівалися, у такій убогості побачивши, не зневажили і не розкаялися. У вертепі-бо знайшли Господа волхви, поклонилися Йому, впавши, тобто не простим поклоном, але для Бога відповідним, не як лише чоловікові, але і як Богові поклонилися. Бо як же святий Іриней і Лев-папа говорять, волхви ті, яких просвітлювала тайно Господня благодать, бачили дитя, Богом Його пізнали й увірували, і через те не лише як цареві, але і як Богові Йому поклонилися поклонінням, Богові належним, через те пишеться: 'Впавши і відкривши скарби свої, принесли Йому дари, виконуючи наказане: щоб не явитися перед Господом голіруч. Які ж дари: золото, ладан і смирну (миро). Золото — як цареві, ладан — як Богові, смирну — як чоловікові смертному. Смирною жиди помазували тіло померлого, хотівши, щоб цілим було. Так три царі трьома єдиного у Тройці вшанували дарами і тим дві у Ньому природи виявили. Якраз про те говорить Лев Святий: 'Ладан — Богові, смирну — чоловікові, золото приносять цареві, розуміючи Божу і людську природу, в єдності вшановуючи, у що серцями вірять — дарами сповідують'. І вістку прийнявши у сні від ангела, що явився їм, не повернулися до Ірода, що зло задумав й убити Новонародженого царя намірявся, иншим шляхом відійшли кожний з них у свій край, і там учителями і проповідниками Христовими були, за достовірним повіствуванням Никифоровим. Проповідували пришестя у світ Христа, Сина Божого, учили людей вірити в Нього, як же і самі вірили. І безсумнівним є, що лику святих по умертвленні причетними бути сподобилися. Імена ж їхні такі: перший — Мелхіор, старий і сивий, волосся на голові і бороду мав довгу, він приніс золото Цареві і Владиці. Другий — Гаспар, молодий і безбородий, з лиця червоний, він приніс ладан Богові очоловіченому. Третій — Валтасар, смаглявий лицем, зовсім бородатий, він миро приніс Сину чоловічому смертному. Тіла їхні по багатьох літах перенесені були спершу в Константинопіль, тоді в Медіолан, потім в Коаонію, на Честь Христа, Бога Воплоченого. Йому ж із тою, що народила Його, від нас хай буде слава навіки. Амінь.  Місяця грудня в 26-ий день Сказання про втечу Пресвятої Діви Богородиці з новонародженим Божественним немовлям до Єгипту  Із Божественного Євангелія і зі святих отців та достовірних оповідачів зібране  Коли вийшли волхви з Бифлеєму, явився ангел Господній Иосифові у двох снах, наказуючи йому, щоби з новонародженим дитям Ісусом Христом і Матір'ю його Пречистою Дівою Марією втікав до Єгипту, і там нехай будуть, поки не буде наказано йому знову повернутися, бо Ірод хоче шукати Дитя, аби погубити його. Иосиф же, вставши, взяв Дитя і Матір Його вночі і відійшов до Єгипту. Але спершу перед своїм до Єгипту відходом в Єрусалимі виконав все, що належить за законом Господнім, у церкві Соломоновій. Вже-бо сповнилися дні очищення Пречистої і Пренепорочної Богоматері, де ж і Симеон-старець зустрів Господа нашого, і Анна Пророчиця. Тоді, по сповненні писаного в Законі, пішов у Назарет до свого дому, це-бо каже Аука святий: 'Як збулося все за Законом Господнім, повернулися в Галилею, в град свій Назарет'. Це очевидно, що не зразу з Вифлеєму до Єгипту вирушили, але спершу до церкви Господньої, після цього до Назарету, тоді в Єгипет. Виявляє ж це і святий Теофілакт в тлумаченні на Матея, пишучи таке: 'Питання: 'Як Аука каже, що після народження, через днів чотирнадцять, Симеоном прийнятий бувши, відійшов Господь в Назарет. Тут же Матей говорить, що після повернення з Єгипту в Назарет прийде. Відповідь: 'Знай-бо: те, що замовчав Матей, [те] Лука каже. Після народження зробив, як же Аука каже [тобто в Назарет пішов]. Матей же каже про те, що [вже] після того було, як до Єгипту втік і знову звідти повернувся [Він] і йшов до Назарету. В иншому ж не суперечать один одному, але Лука про прихід з Вифлеєму до Назарету говорить, Матей же — після Єгипту про прихід в Назарет оповідає' (Доти святий Теофілакт). По виході ж із церкви Господньої спершу до Назарету поспішили і те, що треба в домі своєму, не зволікаючи, влаштували. Тоді, взявши на дорогу потрібне, вночі, щоб не довідалися сусіди, що навколо жили, поспіхом вирушили до Єгипту. Взяли ж зі собою задля послуження і Якова, сина Иосифового старшого, нареченого пізніше братом Божим. Як же оповідає Трифолог, жовтня двадцять третього, де ж співається таке: 'Той, що по плоті Господнім бажанням премудрим братом виявився, і учнем, і самовидцем божественних таїнств, втікаючи з ним і в Єгипті бувши з Йосифом, Матір'ю ж Ісусовою, з ними ж молися за спасіння наше'. Звідси-бо зрозумілим є, що і Яків супроводжував їх, коли втікали до Єгипту, служачи їм у дорозі. Втікав же Господь до Єгипту, щоб показати, що людиною є справжньою і тілом, а не духом і привидом. Оце Єфрем святий: 'Якщо б не був плоттю, кого б взяв Йосиф, втікаючи до Єгипту, щоб навчити нас втікати від гніву і люті людської, а не протистояти з погордою?' Таке Золотоустий: 'Втікаючи ж, Господь вчить нас місце давати люті [тобто: втікати від людської люті], і якщо-бо Всемогутній втікає, то так вчить нас, гордих, уникати небезпеки. Ціль втечі Господньої до Єгипту і та, щоб очистити Єгипет від ідолів.' І як же каже святий Лев-папа: 'Щоб не без того краю приготувалося незвичайної жертви таїнство, у ньому ж спершу заколення Агнця, спасенне Христа знамення, і Пасха Господня мала прообраз'. До того ж хай і пророцтво Ісаїне сповниться таке: 'Це Господь сидить на хмарі легко, і прийде в Єгипет, і потрясуться всі рукотворні єгипетські [ідоли] від лиця Його'. Тут під хмарою святий Амвросій розуміє Пречисту Діву, яка на руках своїх Господа в Єгипет принесла. І падали ідоли богів єгипетських. Легка ж є та хмара — Пречиста Діва, бо ні єдиним яким-небудь гріхом, чи плотською похіттю, чи пізнанням подружнього тягаря не обтяжена. Розповідається ж і це, що коли ішли вони до Єгипту, десь у відлюдних місцях напали на них розбійники і хотіли відібрати осла, на якому ж малий якийсь свій пожиток несли, часом же Матір з отрочам везли. Один-бо з розбійників тих, бачивши дитя вельми красне, здивувався красі незвичайній і сказав: 'Якби Бог прийняв на Себе тіло людське, не був би гарніший від цього дитяти'. Те сказавши, заборонив товаришам своїм, иншим розбійникам, і не пустив їх скривдити нічим цих подорожніх. Тоді Пречиста Богородиця сказала до розбійника: 'Знай-бо, що дитя це воздасть тобі винагородою благостинною, бо охоронив Його'. Той це був розбійник, що пізніше розп'ятий був із Христом, праворуч на хресті повішений був, і сказав йому Господь: 'Сьогодні зі Мною будеш в Раю'. І сповнилося пророцтво Божої Матері, яка сказала, що 'воздасть тобі отроча це'. Коли увійшли ж вони в єгипетські краї і в тиваїдських межах були, наближалися до граду, названого Єрмополь. У передмісті ж граду того було дерево вельми красне, назване Персея, його ж люди ті, звичаєм ідолопоклоніння свого, ніби бога шанували — через висоту і величність його вельми красну, поклонялися йому і жертви приносили, бо й біс жив у тому дереві, ними шанований. Було ж так, і коли наблизилася Пречистая Богоматір з Божественним немовлям до дерева того, зразу воно затряслося вельми: біс-бо приходу Ісусового настрашився, втік, а дерево схилило верх свій аж до землі, даючи належний поклін Творцеві своєму і Матері Його Пречистій Діві, ще ж і тінь роблячи багатолистим гіллям своїм від спеки сонячної, щоби приємно було спочити під ним змученим з дороги цим найсвятішим подорожнім. І було так, що дерево те непохитно стояло завжди на знак очевидного Божого в Єгипет приходу. Спочив же під ним Господь з Марією і Иосифом — прийняло дерево цілющу силу, бо всілякі хвороби листям своїм зцілювало. Тоді в град той і в храм ідольський, що там був, спершу увійшли — і зразу всі впали ідоли. Про той храм згадує Паладій в Лавсаїці: 'Бачили, — каже, — їх там [тобто в Єрмополі] у храмі ідольському, у ньому ж після приходу Спасителевого впали всі тесані ниць на землю'. Також і в селі одному, що називається Сирах, триста шістдесят і п'ять ідолів в одному храмі, коли Христос туди з Матір'ю Пречистою увійшли, впали. Але і у всьому Єгипті через Господній прихід ідоли знищилися і біси з них повтікали, і сповнилося те, про що святий пророк Єремія, бувши у Єгипті, провістив. Пише-бо в його житії святий Єпіфаній, що той пророк звіщав жерцям єгипетським, кажучи: 'Належить всім ідолам впасти і всьому рукотворному знищитися у той час, коли прийде сюди Діва Мати з немовлям, народженим у яслах'. З того-бо Єреміїного пророцтва звичай був у єгиптян зображати Діву, що спочиває на одрі, поблизу ж неї немовля лежало в яслах, пеленами повите, — і тому образу поклонятися. Спитав же якось Птоломей, цар жерців єгипетських, задля чого це роблять? Сказали ті, що таємниця це є, найдавнішим батькам їхнім від святого якогось пророка провіщена, і чекають кінця того процтва і звершення тайни. Після цього з граду Єрмополя трохи назад повернувшись і місця для перебування собі шукаючи, прийшли до села, що називалося Натарея і лежало між Єліополем і Вавилоном. Там Иосиф поблизу села залишив Пречисту Діву Марію з Христом Господом під деревом смоковним, а сам в село з потреби пішов. Дерево-бо те смоковне, даючи божественним тим подорожнім біля себе перебування, роздвоїлося з верху до низу і верх свій схилило, роблячи ніби тінь чи шатро над головами їхніми. Долі ж, при корені своїм, зробило в розщелині ніби хатину для перебування — і там Пречиста Діва з Немовлям прихилилася спочити з дороги. Місце те і дотепер є у великому пошануванні, і не лише у християн, але і в сарацинів, що й донині [як же від достовірних самовидців розповідається] влаштовують світильник єлею в розщелині дерева того горіти на честь спочинку там Діви з Немовлям. Була воля на те, щоб Иосиф і Богородиця у тому селі перебували: недалеко-бо від дерева того знайшли хатину, жити почали. Сталося же й инше чудесною силою Божественного немовляти. Там же поблизу перебування їхнього і поблизу чудесного дерева того виникло несподівано джерело води живої — з нього ж Пресвята Діва на потребу черпала і купіль в ньому робила малому отрочаті своєму. Є ж те джерело і донині, має воду вельми холодну і для здоров'я помічну. А що дивніше, що у всій землі єгипетській єдине тої живої води міститься джерело і славиться в тому селі. Дотепер розповідь про перебування там Пречистої Богоматері з Христом, де ж прожили декілька літ. Нема певних відомостей, скільки літ Господь затримався у Єгипті. Святий Єпіфаній каже, що два роки. Никифор же про три роки розповідає. Георгій же, прозваний Кедрин, — про п'ять літ. А инші, як же Амоній Олександрійський, про сім літ розповідає. Проте зрозуміло є, що до смерти Іродової. Говорить Євангеліє: 'І були там до смерти Ірода'. Коли убиті були немовлята вифлеємські й Ірод окаянний найгіршою смертю загинув, знову ангел Господній явився у сні Йосифу, звелівши з Єгипетського краю повернутися в землю Ізраїлеву. 'Помер-бо, — казав, — той, що шукав душу дитяти'. Йосиф же, вставши, взяв дитя і Матір Його і в Юдею, що була чеснішою і більшою землі Ізраїлевої частиною, рушив. Чув же, що Архелай царює в Юдеї замість Ірода, отця свого, і забоявся туди іти. Ірод-бо залишив після себе трьох синів: першого — Архелая, другого, що називався Ірод Антипа, і третього, наймолодшого, Филипа. Вони після смерти батька свого пішли в Рим до кесаря змагатися — кожен-бо з них хотів прийняти царство батька. Однак кесар, жодному з них царської чести не забираючи, розділив царство на чотири частини, назвав їх Тетрархіями. Архелаєві, найстаршому братові, дав Юдею. Іроду Антипі дав Галилею, Филипові, наймолодшому братові, — Трахонітський край. А Авилинію дав Аисанію, наймолодшому синові Аисанія великого, що колись другом Іродовим був і ним через заздрість був убитий. Відпускаючи їх з Риму, кесар обіцяв Архелаєві віддати і честь царську, якщо лише спершу добре покаже частини своєї влаштування і керування. Але той нічим же не применшив злости батькової, мучив і убивав багатьох: прийшовши в Єрусалим, зразу три тисячі людей убив ні за що. І багатьох із громадян взявши, мучив у день празника посеред церкви перед всім жидівським собором. І через таку його жорстокість за декілька років кесареві донесли і скинули його із влади, і на заслання послали. Про того-бо Архелая злого Йосиф, повертаючись, чув, що царствує, хоч і без царського титулу, і забоявся туди йти. Вість же прийнявши у сні від ангела того, що раніше йому являвся, відійшов у межі галилейські, в державу Ірода Антипи, брата Архелаєвого, що лагідніше людьми володарював. І, прийшовши, поселився у граді, названому Назарет, у домі своєму, у ньому ж і спершу перебували, аби збулося сказане про Христа Господа пророками, що Назорей назветься. Йому ж слава навіки. Амінь.  У той самий день пам'ять святого Йосифа, обручника Пречистої Діви Богородиці  Йосиф святий був царського роду з дому Давидового і Соломонового, внук Маттатовий, а правнук Еліезеровий, син Якова за природою, а Ілія за законом. Маттатій-бо, дід його, народивши Якова, отця його, помер. Жінку же Маттатієву, матір Якова, взяв Мелхій з коліна Натанового, сина Давидового, і народив Ілія. Ілій-бо взяв жінку і помер бездітний, а після нього Яків, що був братом йому від одної матері, але не від одного батька, взяв жінку його, бо закон велів: якщо хтось помре бездітний, хай візьме жінку його брат його і відновить сім'я братові своєму. За тим-бо законом взяв Яків жінку братову і народив цього святого Йосифа-обручника. І був Йосиф, як же говориться, син обох: за природою — Якова, за законом — Ілія. Через те святий євангелист Лука, описуючи рід Христовий, поклав Йосифові батьком Ілія, говорячи про Христа таке: 'Він є сином Йосифа, Ілія, Маттатія'. Говорить Ілій замість Якова. Є ж про Йосифа святого неузгоджене західних зі східними розуміння. Західні говорять, що дівственником був аж до кінця свого, зовсім не пізнавши подружжя. Східні ж говорять, що мав жінку і народив дітей. Никифор, давній історик грецький, зі святого Іпполита взявши, розповідає, що взяв жінку на ім'я Соломія, але не ту, розумій, Соломію, що була у Вифлеємі і яку називали бабусею Господньою, але иншу. Та була родичкою Єлисаветі і Богородиці, а ця була донькою Агея, брата Захарії, батька Предтечі, — Агей-бо і Захарія синами були Варахії, священика. З цею-бо Соломією, донькою Агеєвою, святий Йосиф, у чесному подружжі живучи, народив чотирьох синів: Якова, Симона, Юду, Иосія — і дві доньки: Єстир і Олмар, чи, як же инші говорять, Марту. А синаксар же в Неділю святих Мироносиць і третю доньку додає, на ім'я Соломія, що віддана була за Зеведея. Георгій же Кедрин, дві доньки Йосифові згадавши, про одну з них, на ім'я Марія, розповідає, що була віддана за Клеопу, брата Йосифа, вже після повернення Йосифа з Єгипту. Але Марія та Мартою чи Тамарою, здається, була. Яка ж була і скільки він мав доньок, не знаємо, проте є відомо, що Йосиф святий жонатий був, синів же і доньок народив. По переставленні ж жінки своєї Соломії святий Йосиф вдовував досить років, у чистоті провадячи дні свої. Засвідчене його святе і непорочне життя у Святому Євангелії, якщо і короткими, проте вельми похвальними словами такими: 'Йосиф же, муж її праведний цей'. І що більше від цього свідоцтва? Настільки ж праведний, щоб перевершити святинею своєю инших праведних праотців і патріярхів. Хто був би достойний стати Обручником і названим мужем Пречистої Діви, Матері Божої? І кому така далася честь, щоб бути нареченим батьком Христовим? Воістину цього мужа знайшов Господь за Серцем Своїм, йому ж безвістні і таємні премудрості Свої явив, зробив його служителем таїнства спасіння нашого. Воістину достойний був такої чести і такого служіння через досконале в добродійствах життя Кедрин. своє. Коли він був вже старий, вісімдесятилітній, заручена була Пречиста Діва Марія і на збереження дівства її [а не для плотського здійснення подружжя] йому дана. їй же як Матері Божій, своїй же і всього світу Пані і Володарці [від ангела, що у сні явився йому, був завірений], також і народженому від неї Немовляті-Богу зі всілякою благоговійністю і зі страхом служив, у Єгипет втікаючи і звідти повертаючись, і в Назареті перебуваючи, і їжу їм з праці рук своїх добуваючи: теслею ж був і убогий, хоч і царського роду. Тому що Господь в убогості народитися захотів, тіло лише з роду царського взявши, а не царську славу, багатства і володіння. Убогу Матір свою Пречисту, убогого і батька названого захотів мати, образ подаючи смирення. Прожив же Йосиф святий всіх років життя свого сто і десять, помер в мирі і пішов до батьків, що в аді були, несучи вість радісну і певну, що прийде бажаний Месія, маючи звільнити і спасти рід людський, — Христос Господь, Йому ж слава навіки. Амінь. У той самий день пам'ять святого отця нашого Євтимія, ісповідника, єпископа Сардійського. На Нікейському другому соборі, тобто на Вселенському сьомому, що під час царювання Константина та Ірини благочестивих, був, вигнання ж пізніше і багато ран від злочестивих царів через ікони святі перетерпів. І преподобного отця нашого Євареста, що прочитанням Книги Єфрема святого наставився на життя постницьке суворе і в обителі студитів багато в Господі трудився, тяжким себе по нагому тілу окувавши залізом. Один раз на тиждень їв, і то сухий хліб, часом же і зілля сухе. І так добре угодивши Богові, спочив з миром, маючи сімдесят п'ять років життя свого. І преподобного отця нашого Константина Синадського, що з юдеїв християнином став, що з Олімпа в Італію ішов, через пливучу ріку ногами, наче по сухому, перейшов, сорок же днів постячи, до чересл в рові одному прикований перебував. Про свій же до Господа відхід за вісім місяців довідався.  Місяця грудня в 27-ий день Страждання святого первомученика архидиякона Стефана  Коли Господь наш Ісус Христос після здійснення таїнств спасіння нашого вознісся на Небо і Духа Святого від Отця у вогненних язиках вниз зіслав і Церква Христова примножуватися почала, були нарікання еллінів на євреїв. Не тих еллінів, що поклонялися ідолам, їх же звичайно Писання Святе язичниками називає: ще-бо тим у той час не відчинилися двері Віри ані не проповідувалося їм ще слово спасіння, бо нескоро після убивства Стефанового язичників до церкви вірних приймати почали, — з них же першим був Корнилій-сотник. Його ж коли хрестив Петро святий, обурювалися ті, що були від обрізання, що до мужів, які обрізання не мали, увійшов, і нарікали на Петра. Однак він сповістив їм про плащаницю, з Небес явлену, — тоді замовкли й славили Бога, кажучи: 'Справді язичникам Бог покаяння дає в життя'. Не з язичників же були елліни у час буття Стефана святого, хоч нарікали на євреїв, але з тих же євреїв були і той же Мойсеїв закон мали, розсіявшись по всіх краях. Як же і святий апостол Яків пише: 'Дванадцяти колінам, що в розсіянні, радіти'. І навчилися мови [але не віри і звичаїв] еллінської, через що й еллінами їх єрусалимляни називали (це Золотоустий). Еллінами, думаю, називали тих, що по-еллінськи говорили: ці-бо по-еллінськи бесідували, євреями будучи. Такі-бо елліни, що із розсіяння, жалілися євреям, що в Єрусалимі, що зневажають у повсякденному служінні вдовиць їхніх: то що гірше їм діло дають, то що не рівна, а менша і гірша частина їжі і одягу їм дістається. Тоді святі дванадцять апостолів, зібравши всю, що у той час була, Церкву, казали: 'Не годиться нам, залишивши слово Боже, служити трапезам: виберіть-бо, браття, мужів з вас свідомих сім, сповнених Духа Святого і премудрости, — їх же поставимо над службою цею, ми ж у молитві і служінні Слова перебуватимемо'. Це святих апостолів слово прийняв весь народ вірний, і вибрали Стефана, мужа, сповненого віри і Духа Святого, і Пилипа, і Прохора, і Никанора, і Тимона, і Пармена, і Миколая, що прийшов з Антіохії, їхні імена показують те, що родом не з тих євреїв були, що в Єрусалимі, але з тих, що в еллінських краях жили, бо не єврейські, але еллінські імена їхні були. Так же і Стефан, що був родичем Савлу, призваному пізніше до віри й апостольства Павлу, а Павло був з краю Киликій-ського, із града Тарса. Із еллінів же вибрали цих сімох для служіння, щоб народу еллінському, який через вдовиць своїх зневажених сумував, було приємно, і вгамувався їхній сум, і нарікання спинилося. Цих-бо вибравши, привели перед апостолів. Вони ж, помолившись, поклали на них руки і поставили їх дияконами. Стефан же, сповнений віри і сили, був серед них найперший і через те архидияконом наречений був. І творив знамення і чуда серед людей великі, хоч їх і не згадує Писання, бо і про Самого Христа Господа, якби хоч по одному  написане було, цілий світ не вмістив би книг писаних. Проте безсумнівно кажемо, що, подібно апостолам вищим, святий Стефан, на недужих руки покладаючи, здоровими їх робив. Ще ж сильний цей муж ділом і словом вірних у вірі утверджував, викриваючи невірних юдеїв, оповідаючи їм із Закону і Пророків, що неправедно із заздрости убили Сина Божого, Месію, від віків очікуваного. Якось-бо змагання було між юдеями, і фарисеями, і садукеями, й еллінськими євреями щодо Господа Ісуса Христа. І одні говорили, що Христос пророком є, инші ж, — що шахраєм, і ще инші, — що Сином Божим є. Стефан святий, ставши на високому місці, благовістував всім Христа Господа, кажучи: 'Мужі, браття, звідки намножилося у вас зло і розпався весь Єрусалим? Блажен муж, що не засумнівається в Христі Ісусі. Він-бо є тим, Хто схилив Небеса і зійшов через гріхи наші, і народився від Діви Святої і Пречистої, вибраної з-перед створення світу. Він, немочі наші взявши і недуги, поніс, сліпим дав прозріти, прокаженим очиститися і бісів прогнав. Вони ж, чувши це, сперечалися з ним, протилежне говорячи й ображаючи проповідуваного Господа, як же пишеться в Діяннях Апостольських: 'Вставши — каже — один із зібрання, що зветься лібертинським, із киринейського, і олександрійського, і що з Килікії, і Азії, змагаючись зі Стефаном'. Бо євреї, в різних дальших країнах між еллінами живучи, мали осібні свої зібрання в Єрусалимі. І було, окрім первинної (головної) архисинагоги жидівської, багато синагог инших народів чи євреїв, що серед инших народів жили: з кожного-бо краю євреї до своєї синагоги чи зібрання посилали дітей своїх до Єрусалиму Божого учитися Закону. Але й самі раз на рік на поклоніння приходили до церкви Соломонової, у своїх зібраннях витали, збиралися, і повчалися, що зрозуміло є з написаного у главі другій Діянь: 'Були, — каже, — в Єрусалимі живучі юдеї з усього народу, що під небом'. І знову: 'Парф'яни, мідяни, і єламіти, й инші, тобто: юдеї, що живуть в Парті, в Мідах, в Єламіті і в инших там написаних краях, на празник же до Єрусалиму прийшли. Таким чином і ки-лікійський, олександрійський же і киринейський сонми були там же, а про ліберійський сонм розповідається, що окремий був у євреїв рід, що вів плем'я з инших євреїв, які колись з Помпеї Римської були полонені, потім же і свобода була їм дарована, і називалися лівери, чи лібери, що означає вільні. Це і Золотоустий святий говорить: 'Лібертяни, тому що їм римляни подарували свободу, так називаються. Бо ж жило там багато мандрівників, що і сонм мали, де ж належало і закону шануватися, і молитвам бувати' (доти Золотоустий). Ті-бо зібрання: ліберійське, киринейське та инші — зі святим Стефаном змагалися, не могли стати проти премудрос-ти і духу, якими ж він говорив. І переміг словом істини в той час святий Стефан три частини вселенної: Європу, Азію і Африку. Переміг Європу серед лібертян, що прийшли з Риму, який був у європейських краях. Переміг Азію в килікіях, що з Азії були. Переміг Африку в киринеях і олександрянах, що були народженням з африканських країв. Вони ж проти істини, що понад сонце світилася, не мали що сказати, гнівом розпалилися і заздрістю охоплені були — намовили деяких мужів, що брехню говорити любили, щоб сповістили великій архи-синагозі жидівській, ніби чули Стефана, який говорив образливі слова на Мойсея і на Бога. І таким лукавством зрушивши народ, і старців, і книжників, напавши, схопили Стефана і на сонмище привели перед архиєрея і всю безліч законоучителів. Поставили ж і свідків, що неправду говорили, що він не перестає говорити образливі слова на місце це святе і на Закон. Чули-бо, як він говорив, що Ісус Назорей має зруйнувати це місце і змінити звичаї, від Мойсея передані. Коли ж стояв Стефан святий посеред того сонму убивць, як ангел Божий, сіяючи божественної благодаті світлістю, як же Мойсей колись, прославилося обличчя його, і всі, що сиділи в сонмищі, поглянувши на нього, бачили лице його, як лице ангела. Коли ж спитав архи-єрей, чи правда те, що кажуть свідки, відкрив святий уста свої і почав слово від Авраама, що першим прийняв обітницю приходу Мойсея. І розповідав же історію до Мойсея, зі всілякою благоговійністю і честю його згадуіючи, зрозуміло показуючи і супроти лжесвідків кажучи, і що не є хулителем Мойсея ані закону Божого, Мойсееві даного. Але більше сповіщаючи, що батьки їхні ганьбителями його були. 'Не хотіли, — казав, — послухати Його отці наші, але відкинули Його й обернулися серцем своїм до Єгипту'. Після цього, спростовуючи лжесвідчення те, ніби ображав місце святе, казав: 'Соломон створив Йому храм, — ніби кажучи: я не є незнаючий місця святого, — Божим благоволінням Соломоном-царем премудро влаштований і славою Господньою, в хмарі явленою, освячений. Шаную храм, на славу Божу руками створений, проте і це сповідую, що любить Бог більше в неуречевлених, нерукотворних храмах, тобто в душах людських чистих жити. Вишній, — каже, — не в рукотворних живе храмах, як же сам через пророка ясно повідомив: 'Небо Мені престолом є, земля ж підніжжя ногам Моїм, який храм створите Мені чи яке місце спочинку Моєму, чи не рука Моя створила все це'. Тоді божественної, як же колись Ілія, ревности, сповнився, викривальним напав словом: 'Грубошиї, — говорив до них, — і необрізані серцем і вухами, ви завжди Духу Святому противитеся: як же і отці ваші, так і ви. Кого з пророків не вигнали батьки ваші? Кого не убили з тих, хто провіщав прихід очікуваного Месії?' Ті слова святого зрушили на невимовну лють архиєрея, і книжників, і весь злісний юдейський народ, і розпалилися серцями своїми, чуючи це, і зубами на нього заскреготали. Але він не зважав на гнів їхній: сповнений був Духа Святого, що робив його мужнім і Богомовним. Поглянув же на Небо, бачив славу Божу, яку ж спершу бажанням бачити хотів і у вірі безсумнівно її отримати сподівався. її наперед почав зріти і, ніби вже з тіла виходячи, початки прийняв нагороди: бачив і Христа Ісуса, Владику і Господа свого, що стояв, ніби чекав до Себе приходу його, поки від тіла звільниться, швидше до Нього зійде, і де ж Він Господь, там і слуга Його буде. А що сам бачив, те й всім сповістив, велегласно проголосивши: 'Ось бачу Небеса відкриті і Сина Чоловічого, що стоїть праворуч Бога'. Не утаїв баченого, хоч же звичай є для святих одкровення, що бувають їм від Бога, не відкривати иншим через смирення своє, але відкрив Стефан святий преславне те откровення. Це ж для того, щоб вірні у вірі утвердилися, невірні ж посоромилися. Ще ж щоб і иншим, що після нього мали бути, мученикам сповістити, що помираючим страдницьки за Христа нема у повітрі перепон, нема до сходження перешкод чи якогось випробовування, але рівний шлях, відкрите Небо, готова винагорода. Стоячи, чекає Подвигоположник, сама Господня Слава у воротах небесних мученика зустрічає. І через те первомученик, не замовчуючи, розповідає, що бачить, ніби й инших після себе до того ж вінця мученицького кличучи. Заздрісні ж юдеї, що бити пророків навчилися і на самого Господа, Сповнителя закону і пророків, насмілилися руку здійняти, не стерпіли правдивих слів [самі брехливими були] чути, що їх говорив святий Стефан, але закричали голосом великим, закриваючи вуха свої, і, кинувшись одностайно, вбивчі свої на нього наклали руки, і вивели за град, як же і раніше Господеві поза воротами постраждати дали, камінням били благого і вірного Раба Господнього. Лжесвідки ж і вбивці, щоби легше було кидати їм каміння на святого, скидали одяг свій і клали його при ногах юнака, що називався Савло, бо родичем і земляком був тому, кого били, більше на нього лютуючи, ревнуючи за законом старим. 'Дозволив, — казали. — убити його Савло'. Але і Золотоустий святий про нього каже таке: 'Переживав [Савло], бо не мав без-численних рук, щоб всіма ними бити Стефана, проте ж і так знайшов, як його бити багатьма руками, що були руками лжесвідків, — їх же він ризи стеріг'. Коли били святого Стефана у долині Иосафатовій, що є між Єле-оном і Єрусалимом при потоці Кедрон, який багато каміння на березі має, бачив звідти Пречисту Діву зі святим Іваном Богословом, що стояла здалеку на горі і молилася за нього ревно до Господа і Сина свого, щоб укріпив його в терпінні і прийняв душу його в руки Свої. Яка солодка, хоч і в лютому каменебитті, смерть була святому Першомученикові, коли в небесної височини найсолодший Ісус — із земної ж гори найсолодша Матір з улюбленим учнем на подвиг його дивилися. Багато ж на нього дощу камінного летіло, і цілий кров'ю забагрянився, і вже тілом знеміг, і зі суглобів природних звільнився. Боліло серце за тих, хто вбивав його, і ревніше, ніж за себе, за них молився. За себе-бо просто, стоячи, казав: 'Господи Ісусе, прийми дух мій'. А за них і коліна схилив, і голосом сильним закричав, кажучи: 'Господи, не прийми їм за гріх це'. І, це сказавши, відійшов. Так здійснився добрий Подвижник, так ув'язався, ніби червоними рожами, закривавленим камінням перший мученик і пішов у відкрите, як бачив, Небо, до Господа і Царя слави — співцарювати з Ним в безконечному Царстві. Архидияконом поставили його святі апостоли скоро після Пентекостії. Постраждав того ж після Вознесіння Господнього року, грудня 27-го, маючи років мало більше тридцяти. З лиця був вельми гарний, але душею гарніший. Тіло його святе кинене було на поїдання звірам і птицям, і лежало день і ніч непохо-ване. Після цього в наступну другу ніч Гамалиїл, славний той законовчитель єврейський в Єрусалимі, що і сам потім увірував у Христа зі сином своїм Авелвієм, послав мужів чесних і вірних, і вони, взявши таємно святого мощі, віднесли в село своє, що за двадцять стадій від Єрусалиму стоїть, назване Кафаргамала, і там поховали чесно, вчинивши над ним плач великий. 'Хто б не плакав [говорить Золотоустий], дивлячись на покірне те ягня, камінням побите, що лежало мертве'. По багатьох же літах благочестива цариця Євдокія, дружина Теодосія молодшого, прийшовши в Єрусалим, на місці тому, де святий першомученик Стефан побитий був і обагрилася земля чистою його кров'ю, створила церкву прекрасну в ім'я його на честь же Христу Богові, Йому ж слава навіки. Амінь.  У той самий день житіє і страждання святого преподобномученика та ісповідника Теодора і брата його, преподобного Теофана, начертаних  Серед тих, хто виявив волю постраждати за Христа, одні є такі, що за віру лише християнську подвизалися, протистояли еллінам, які захищали свій ідолопоклонний блуд, инші ж — за правовір'я проти християн, але насправді неправовірних, подвизалися, не менше від перших великі труди піднімали, за що рівні з ними прийняли вінці. З них же один є, про кого ж нам нині випало слово, — дивний він і великий Теодор. Його виростила Палестина, яку, даючи Авраамові у спадок, Бог добре назвав землею обітованою. Звідти-бо пророків і патріярхів лик вийшов, але і сам Христос по плоті звідти, і богоприємних апостолів багато там народилося. І цього світильника віри і благочестя стовпа, якого ж віддала у світ країна, у Єрусалимі-бо, граді святому, були батьки його благородні, їхнім же маєтком і багатством було християнами називатися та іменуватися. Від них же коли плід той святий проріс, зразу з юного віку велике здобув розуму багатство, бо, поки ще хлопцем був, не був у нього розум хлопчачий, щоб віддаватися дитячим забавам чи якимось видовищам, але завжди вправлявся у храмах божественних. Ні одне не було йому видовище приємніше, ніж на гарні й чесні дивитися звичаї і в них себе навчати. І то йому була хвала, що батькам скорявся. І хай одне скажу: зразу, від початку, показав, як сад благоплідний з першого паростка свого, яким має бути потім. Коли у вік же він прийшов, віддали його батьки в монастир святого Сави одному пресвітерові вченому і добродійному, щоб навчався божественних книг бачення, разом же і Божого страху. Мав же Теодор брата на ім'я Теофан, літами молодшого, добрими звичаями ж рівного, — обидва-бо з братом, в пресвітера того перебуваючи, вчилися. Але Теодор, швидкий на розум, в скорім часі пройшов все книжне навчання і захотів же вищого подвижництва — вийшов з обителі і знайшов одного мужа старого, життям і премудрістю прикрашеного, до нього пристав. І вивчився у нього досконало зовнішньої філософії, але і внутрішню добре освоїв: наставився-бо від нього зневажати світ і все, що у світі, і коли досконалий в обох філософіях був, знову в обитель святого Сави повернувся і став монахом, чинячи угодні Богові діла й перевершуючи життям инших. Хто-бо від нього там був покірніший? Хто щиріший? Хто повстримніший? І хто говорення чи мовчання і будь-якої речі роблення часу дотримувався від нього пильніше? Щоб ані мовчання не згубити, ані корисного у свій час говорення не залишити, ані без якогось монастирського не залишитися труду. Хто так плоть умертвив, очі і язик опанував, помислів хитрості зупинив, як Теодор? Заради такої його добродійности Божим провидінням, бажанням же всіх, що там були, братів, пресвітером поставив його святительствуючий у Сіоні. І так обитель Сави святого мала собі його як бджолу добру, що чеснот плід ретельно збирає. Розповімо про нього і те, що було у ньому щось, як колись у Єремії-пророка, до якого ж сказано: 'Швидше, аніж створив тебе, в утробі пізнав тебе, і швидше, ніж вийшов з матері, освятив тебе'. Бо коли ще хлопцем він був і у вищеназваного пресвітера в тій же лаврі книг навчався, пророкував про нього богонатхненний той пресвітер, говорячи, що цей гарний юнак, окрім инших подвигів, які ж підніме задля Христа, мученицькою смертю з життя цього відійде, що пізніше і збулося, як же наступне явить слово. Тим часом відновилася знову іконоборча єресь, що була вже після Лева Ісаврянина, і Констатина Копроніма, і Лева, Копронімового сина, Сьомим вселенським собором, який благочестива цариця Ірина і син її Константин зібрали, з Церкви викорінена і прокляттю передана, її знову воскресив злочестивий Лев Вірменин, про його ж початок тут згадати буде не зайвим. Він за царювання Никифора був спершу начальником Преторії Вірменської, тоді за якийсь час патрикієм і воєводою східних полків, після того лукаво на царство вийшов, вигнавши доброго і благочестивого царя Михаїла, названого Рагкавея (Ранґаб), його ж в чернечий чин постриг, а синів його, Теофілакта та Ігнатія, скопив і так в ув'язнення з жінкою і дітьми послав. Було ж, коли свійтліший патріярх Никифор того Лева у великій церкві вінчав на царство і поклав діядему на голову його, відчув у руці своїй біль, ніби від терну, і, здавалося, та діядема в руці святителевій була, як терня, гостра і боляче колола. І зразу пізнав святіший патріярх, що то знаменням було очевидним того, що має бути пізніше від того царя немала Церкві Христовій загроза. Спочатку-бо лукавий той цар таїв всередині скриту єресь і благочестивим виглядав, поки на царстві укріпився. Тоді, після великої з болгарами війни, в ній же славним переможцем виявився, викинув отруту злісну, відкрито іконоборцем себе показав. Почалося ж це так. Повернулись з війни тої, згадав собі про одного монаха, затворника Філомилійського, що колись пророкував йому, що має царем бути, що ж і збулося. Замислив-бо йому за те пророцтво віддячити і послав до нього через якогось вірного слугу свого дари різні, посудини золоті і срібні, наїдки ж і аромати індійські. Але вже не знайшов царський посланець ченця того, помер-бо, а замість нього в тому ж затворі жив учень його на ім'я Савватій. Иого-бо вмовляв посланець, щоб царські дари, учителеві його прислані, узяв і молився за царя. Савватій же дари ті, разом і того, хто приніс їх, відкинув і царя недостойним престолу царського назвав, бо шанує ікони, скоряючись догмам Ірини-цариці і патріярха Тарасія, що перед тим були. І злословив окаянний на Ірину і Тарасія, її звіром-риссю, його бентежником народу називаючи. Погрожував і цареві Леву швидкою царювання та життя стратою, якщо не поспішить швидше відкинути ікони, як ідоли. Повернувся-бо посланець до царя, все, що від чорноризця того чув, переповів, ще ж і послання від нього про те ж віддав. Цар-бо розгубився, прикликав одного наивірнішого радника свого на ім'я Теодот, що був сином Михаїла, патрикія Мелісійського, названого Касситера, і з тим Теодотом наодинці радився, що робити. Теодот же той був вже віддавна іконоборчою єрессю заражений і часу на те відповідного очікував, щоби відкрито злочестя своє ісповісти. Він-бо таку дав раду цареві, кажучи: 'У Дагистинському монастирі є один чернець святий, чудотворець і провидець, з ним треба поговорити і його пораді підкоритися'. Коли це йому сказав і цар на те погодився, поспішив Теодот швидко потайки до чорноризця того, що був єретиком в Дагистинському монастирі, і сповістив йому, що 'в наступну ніч має прийти цар до тебе в одежі бідній про віру ж і про инші потрібні речі поговорити і ради в тебе здорової прийняти. Ти ж умовляй його прийняти відкинені догми попереднього царя Лева Ісаврянина і викинути ідолів [так ікони святі називав окаянний] з храмів Божих, і настраш його, що коли того не зробить, то скоро разом з життям і царства позбудеться. Якщо ж, послухавши, пообіцяє те зробити, довголітнє життя і щасливе царювання пророчо обіцяй йому'. Так Теодот-єретик з тим ченцем-єретиком змовилися заманити до злочестя свого царя, що мав прихильно схилене до думки їхньої серце. Коли ж була ніч, цар, нічого ж про лукавство Теодотове не відаючи, встав, до неправедного того чудотворця і брехливого пророка пішов в одежі бідній, щоб невпізнаним бути, що цар є. Вів його той Теодот. Коли-бо прийшли вони до названого чорноризця і бесіда почалася, чорноризець, поблизу царя стоячи і ніби від божественного откровення сан царський пізнаючи, сказав, наче дивуючись: 'Неправедно вчинив ти, о царю, бідним одягом покриваючи і таючи перед нами честь свою царську. Але якщо і створив ти це, проте благодать Духа Божого не стерпіла, щоб довго обмануті ми були тобою, але відкрила, що цар ти, а не простий чоловік є'. Це чувши, цар настрашився і повірив, що то святий, чудотворець і ясновидячий пророк. Легко-бо до всього, що той наказував, схилявся, у пророцтві уст його нітрохи не сумніваючись. Душешкідливу його, повну зміїних жал раду як здорову і душекорисну прийняв. І обіцяв зробити негайно те, чого навчав його єретик той, від подібного собі єретика Теодота навчений. І так цар відійшов, сповнений злих намірів, щоб підняти боротьбу з іконами святими. Зразу-бо збентежив Церкву Христову, ніби буря сильна: святішого патріярха Никифора, що злочестивій його пораді не підкорявся, у вигнання в Проконіс послав. Також і Теофана, що був аввою обителі названого великого села, і Теодора Студита, й инших багатьох великих і богонатхненних отців, що твердо йому протистояли, вигнав і в найдальших краях ув'язнив. А на патріяршии престол того вищезгаданого єретика Теодота Милисінського, якого прозивали Кассітера, радника свого, возвів у сам день Христового Воскресіння. І було так, ніби мерзота запустіння стояла на місці святому. Так безумним тим чоловіком покривджений Бог, зразу праведним гнівом зрушений, допустив раптове нашестя іноплеменних. Аравитяни-бо, що у східних пустелях жили, зібрали свою силу, увірвалися в Грецьку землю, багато спустошили країв, полонячи села, і на монастирі, що в Палестині були, нападали, як же і на обитель святого Сави, — у ній же і цей блаженний Теодор із братом своїм Теофаном був ченцем. Те чув і бачив святіший єпископ святого града Єрусалима і, розуміючи це як кару за гріхи і чашу Божого гніву за безчестя і відкинення святих ікон, подвигся ревністю і шукав, яким би чином такий вогонь загасити і викрити творене зло тих, хто переступає через закони отців, нове ж щось вводить. Знайшов же на те відповідного мужа, цього Теодора преподобного, і життям засвідченого, і премудрістю славного, що ревністю божественною дихав і мужністю незрушною за правовір'я стояв. Иого-бо, молитвою огородивши і надією в Христі утвердивши, на викриття беззаконня до царствуючого послав Константинограда. Блаженний же Теодор, сином послуху бувши, не відмовився від наказаного, але з радістю підкорився, готовий був зразу не лише багато трудів, але і великі болі за правовір'я підняти і душу свою за честь ікон святих покласти. Взявши-бо зі собою брата свого Теофана, пішов. І, царського града швидко досягнувши, спершу найманця, що не був пастирем, того, кажу, Теодота Милисійського, пседопатріярха Константинопольського, в єресі вільним язиком викрив, що розбещує їх же, нібито керуючи, і поїдає їх же, шкідливою єретичного вчення їжею годуючи, і губить їх же, пасучи, і знищує правовір'я церков, створюючи мерзотне капище зловір'я. Тоді і самому цареві протистояв, маючи в устах Боже слово, ніби меч гострий, настрашив його, викриваючи, що не лише свою губить душу, але і людей Божих підступно розбещує, у свою затягує загибель. Просив же його, щоб залишив злочестиве мудрування, сприйняв знову благочестя. 'Може, так, — каже, — умилостивиш собі Господа і не весь гнів Божий, як же осад якийсь, сам вип'єш'. Цар же мужевому вільному говоренню, і слів силі, і поміркованості звичаїв, і безбоязній сміливості дивувався, разом же і засоромився перед його честю, покірно прийняв викриття. Тоді, прикликавши його, дружньо з ним побесідував, питаючи, хто є і звідки, чого шукає сміливим тим говоренням? Той же сповістив про батьківщину і свій з Палестини прихід, сказав і причину приходу, що бачив Царя небесного, який в іконах Своїх безчеститься, а в служителях Своїх за благочестя неправедно скривджених скривджений, прийшов до нього намірено, говорити сміливо про честь Божу. 'Не треба, — казав, — там соромитися і боятися лиця царського, де Бог від царя земного прогніваний'. Тоді преподобний виклав догми святої віри і вчив належну божественним іконам честь віддавати, і багато зі Святого Письма говорив, додав і те, що це є знаком нашої до Христа любови і бажання, віри ж і пошанування прийнятої Його плоті, щоб ікону Його святу почитати. Сперечався ж з ним цар, багато супроти зі свого зловір'я говорячи, але нічого не досягнув: слова мужа божественного були нездоланні, як діямант, і віра його непорушна, як стіна тверда. І після довгої суперечки Теодор виявився переможцем торжествуючим, цар же зі своїми однодумцями переможений і осоромлений. Чого-бо не робив лукавий цар: підступом непорушний стовп похитнути намагався, просьбами, і дарами, і почестей обіцянками до свого схиляючи однодумства, але залишався безсильним. Врешті почув від нього слова такі: 'Згадай ти обіти свої, які давав Богові, о царю, коли архиєрей поклав вінець тобі на голову. Пощади душу свою і поверни окрасу Церкві, не чини ворожнечі з Богом, Суддею праведним і міцним'. Тоді цар лукаву свою покору на природну собі й імени своєму властиву звірину змінив лють, звелів сповідника Христового Теодора і брата його Теофана бити сильно і довго. Тоді на заслання на морський берег обох відіслав, заповідаючи, щоб ніхто ж їм не подавав їжі, ані пиття, ані одягу, щоб загинули [казав] погано погані. Коли так святі заради ікон Христових терпіли, Бог помсти Господь не зволікав праведним своїм судом воздати беззаконному. Скоро-бо той, що і ім'я, і звичаїв лютість зі звірами однакову мав, однаковою з ними і смертю загинув, ніби звір заколений бувши. Про його ж кончину, як же і спершу про початок, розповімо. Незадовго до кончини його прознаменувалася згуба його одкровенням матері його, яка була вдовою з літ багатьох і в повстримності жила. Вона бачила видіння таке. Здавалося, ішла в церкву Пречистої Діви Богородиці у Влахерні і, коли входила в двері, зустріла якусь Діву пресвітлу, яку багато мужів білоризних оточувало, бачила ж цілу церкву, сповнену крови, ніби ріка пливуча. Звеліла-бо Діва та одному з білоризців зачерпнути скудельник, повний крови, і подати матері царя того нечестивого, щоби пила. Те бачивши, мати царева сказала з жахом: 'Я багато років не їм м'яса через удівство своє і ані нічого кривавого не кладу в уста свої, як-бо кров цю маю пити?' Тоді Пресвітла та Діва з гнівом сказала: 'Чому ж син твій не перестає великої наповнюватися крови і тим мене і Сина Бога мого гніває?' І зразу збудилася мати царева, повна страху і трепету. З того часу безперестанно з великими сльозами впрошувала сина свого царя, щоб перестав ікони святі скидати і через них проливати кров християнську. Але невиправним лишався другий Юда, раб єресі й облудник лукавий. Ще ж і друге страшне видіння йому вже самому було, перед шістьма днями злої кончини його. Бачив, явився йому святіший Тарасій, що давно вже переставився, патріярхом був за царювання Ірини і Константина. Він-бо у видінні одному мужеві Михаїлу з великим велів гнівом, щоб мечем царя ударив. Михаїл же, слухаючи наказаного, вдарив сильно і проколов царя наскрізь. Це сам цар у видінні бачив і не без великого трепету збудився, не розуміючи, що це має бути. Думаючи ж, що в монастирі святого Тарасія перебуває хтось на ім'я Михаїл, що про вбивство його думає, зразу послав, привів звідти монахів і, про Михаїла випитуючи, звелів їх тримати в путах, поки того Михаїла, що серед них, йому не представлять. Тим часом був один воєвода на ім'я Михаїл, якого прозивали Травлій, чи Валвос, родом з Аморії, що спершу цьому Леву для здобуття царювання багато допомагав і був йому вірним та любим, і сина його Лев з купелі хрещення прийняв. Той Михаїл пізніше з якоїсь причини розгнівався, змінив приязнь свою на ворожість і, багато бенкетуючи з друзями своїми, погане про царя з безпечности п'яний говорив. Дехто ж із тих, що таємно на царя ворогували, бачивши його цареві неприязним, приєдналися до нього, і було їх число немале. Порадилися-бо царя убити, а Михаїла возвести на царство. Михаїл же не опанував язика, не змовчав ніде, нахваляючись, що царем має бути. Дійшло ж слово це до царя, і зразу, взявши його, осудив його цар на спалення живцем. І коли вже зв'язаного вели до печі лазенної на спалення, цар дивився: хотів сам бачити кончину його. Був же день грудня 24-го, навечір'я Різдва Христового. Про те довідавшись, жінка царева на ім'я Теодосія вийшла поспіхом зі світлиці своєї і з гнівом докоряла цареві, називаючи його богопротивним, що святого дня того не шанує, коли має Божественних причащатися Таїнств. Цар же, послухавши її, звелів Михаїла з вогню повернути, на инший час спалення його відкладаючи. А до цариці звернувшися, сказав: 'Це зробив, як же звеліла ти, о жінко, послухавши гнівного твого вмовляння. Але ти скоро побачиш і діти наші, що має після цього бути'. Це, нехотячи, беззаконний про себе пророкував, вже-бо при дверях був кінець його. Вручив же Михаїла закованого стерегти одному з тих, хто стеріг палати царські, на ім'я Папій. Сам же, взявши ключі від кайданів в'язня і перебуваючи ніч без сну, сумний був: тужив-бо в ньому дух його, не відаючи, що робити. Вставши ж, пішов сам побачити в'язня, що той робить: чи плаче і журиться, як же звично є серед на смерть засуджених. І відчинив помалу потаємні в кімнату Папієву двері, і побачив річ нову. Кого ж бо сподівався побачити без сну, зажуреного і сумного, того ж побачив спочиваючого сном глибоким на одрі Папієвому, високому і гарно застеленому. Папій же на голій землі спав. І вжахнувся цар, бачачи в'язня і засудженого настільки шанованим і безпечальним, і пішов гнівний, нахваляючись зразу не лише Михаїла, але й Папія погубити. Почув же те один із хлопців, що там же відпочивали, і, царя пізнавши, збудив Михаїла і Папія, розповів їм, що цар був тут і що обох, казав, погубить, і були у страху. І зразу, адже Папій не боронив, послав Михаїл одного Теоктиста до своїх однодумців, говорячи, що якщо домовленого з нами діла не здійснете нині, зараз, то зранку в будь-якому разі про вас сповіщу цареві і викрию по одному кожного, щоб не лише я сам, але і ви зі мною смертю загинули. Настрашилися ж заколотники таких його слів і, зібравшись, думали, як-бо і Михаїла, і себе від неминучої біди і смерти вибавити. Коли ж була північ і починалася звична в церквах на Різдво Христове відправа, порадились взяти зброю під одяг свій і пішли до дверей царських палат, що звалися слоновими, і замішались поміж півчими царськими, що туди до церкви палатної заходили. І зайшли з ними в церкву, ніби на відправу. Прийшов же і цар в церкву, і, як же звичай йому був, в першому лику стоячи, починав сам церковні співи: громоголосий-бо був. І вже канон співався, і до сьомої наближався пісні, казали тихо до себе заколотники: 'Чому стоїмо бездільні, це скоро кінець співу має бути, а ми чого чекаємо?' Тим часом цар велегласно співати почав: 'Всіх царя укориша'. І зразу один із воїнів тих, витягнувши меч з-під одягу і кинувшись на царя, помилився: замість-бо царя вдарив того, хто тримав лик перший, — чи тому, що цареві віком подібний був, чи тому, що була зима і покриту голову мав, як же і цар. Але той зразу, відкривши голову, виявився лисим. А цар, пізнавши заколот, втік у вівтар. Схопивши ж хрест, захищав себе ним у дверях, відбиваючи мечні на нього воїнів удари. І ось прибіг якийсь воїн, великий і страшний. Його ж побачивши, цар заклинав і вівтарем Божим, щоб не чинив йому зла. Той же відповідав: 'Не клятви нині, але вбивства час'. І підніс зброю свою, вдарив його ударом міцним крізь хрест, і вдарив сильно — руку разом і ріг хреста відсік. Тоді й инші воїни почали сікти його по цілому тілу, і, впавши на землю, лежав у крові своїй, не дихаючи. Один же з воїнів, бачивши, що він дихає, відтяв йому голову — і так, ніби звір, заколений погано викинув душу свою, коли день світав. На тому місці вбитий був, де вперше насмілився образ Спасителевий скинути на землю, оплювати і ногами потоптати. Царствував літ сім і місяців п'ять, катівством своїм дорівнявся до найдавніших великих гонителів Церкви. По вбивстві ж тіло його посеред града на наругу було витягнене, лежало весь день несхованим, і ніхто-бо не сумував через його смерть, але весь град радів. Розповідається ж і таке, що в саму ту годину, в яку ж окаянний той іконозневажник вбитий був, голос якийсь радісний із небес чувся, смерть злочестивого царя багатьом сповіщаючи. Той голос дехто з господарів чув, запам'ятали годину, і після того довідалися, що в ту, власне, годину загинув звіроіменний і звіроподібний кровопивця. Дітям його подвійно ж вчинилося те, що він зробив з дітьми царя Михаїла Рагкавея, що був перед ним. Михаїлових-бо синів двох, як же перед тим говорилося, він скопив. А його синів чотирьох скопили: Савватія, Василія, що і Константаном наречений, і на царство іменований був, Григорія і Теодосія. Теодосій-бо, не стерпівши скоплення болю, помер і похований був із батьком разом. А Василій, що на Константина був переіменований, від того ж болю онімів. І ув'язнені всі з матір'ю були. Коли вбитий же був Аев, зразу в ту ж годину воїни побігли до Михаїла, взяли його з кайданами ще на ногах: ключ-бо, як же говорилося, у самого царя Лева зберігався. І посадили з кайданами на престолі царському. Тоді, кайдани розбивши, вели його, коли день вже був, у Велику Церкву, і вінчаний був Михаїл Травлій на царство в самий день Різдва Христового. Але вже нам час до наступної про святого Теодора і брата його Теофана повісті повернутися. Коли так Аев Вірменин з шумом загинув, а Михаїл після нього воцарився, відпущені були з ув'язнення всі ісповідники Христові і кожний з них до себе безборонно повернувся. Новопоставлений-бо цар Михаїл, хоч і не був правовірним, а тої ж іконоборчої єресі тримався, проте не був тяжкий до правовірних і залишив кожному за своєю волею вірувати. Був-бо чоловік не навчений Божого Слова ані не розумів книг, але у світських житейських вправлявся турботах і суєті. Блаженний-бо Теодор з братом своїм Теофаном не до Палестини, батьківщини своєї, але у Царгород, як у місце, де їм випало проповідувати, прийшли, і відкрито проповідували благочестя, багатьох від єресі іконоборної відвертали і до правовір'я наставляли. Був тоді в Царгороді один волхв на ім'я Іван, багато міг у царя, бо тої ж єресі був. Носив же чернече вбрання і образ доброчинности лицемірно являв — не лише царя, але зі синкліту багатьох зманив, що слухали вони його у всьому і трималися лукавої, ніби праведної, ради його. Але пізніше і на патріярший престол по Теодоті-єретикові, і сам такий же єретик, зійшов. Він цих двох православ'я світил — преподобного Теодора і Теофана, що весь царствуючий град просвічували, — не терпів бачити, віддав їх у темницю. Тоді, не бесіду їх до себе привівши і велику з ними суперечку влаштувавши, коли не зміг здолати їх, з града владою царською [бо був цареві як вчитель і перший радник] вигнав їх, і в край, Состеніум названий, на ув'язнення послав. І був преподобним ісповідникам чужий край задля Христа ніби батьківщина, всюди-бо за ікону Христову готові були постраждати. Після цього і Михаїл-цар помер, залишивши після себе на престолі сина Теофіла, який більше від інших до іконоборчої єресі пристав, знову відновив на Церкву гоніння, знову-бо ікони святі відкинені і під наругою були, знову допити, судилища, темниці на правовірних були приготовані і всіляке розмаїття неправденого катування знову оновилося. Багатьох-бо знову мучили, щоб підкорилися царській волі, і багато, настрашившись мук, скорилися, хоч потім і покаялися. Тоді і святий Теодор з братом знову нові почали терпіти страждання. Відомо-бо стало цареві про нього, що міцний є у своєму сповіданні і у слові нездоланний, а тому що сам ікони шанує, так й инших робити вчить. І зразу наказом царським був приведений з иншими правовірними Теодор Блаженний перед єпарха градського на допит, де ж, після великого словесного змагання, заманювання ж єпархового і погроз, оголений був і сильно грубими батогами битий був довго. Коли перестали ж його бити кати, стояв нагий на судищі, закривавлений весь, на огляд ангелам і людям, красуючись прийнятими за Христа ранами. Єпархові же, що негарно це його оголення застосував, відповідав святий: 'Борцем я є за ікону Господа мого, боротися із супостатом вийшов, борцям-бо звичай є нагими виходити на боротьбу, через те ж нагим стою, щоб якщо кого з вірних, які рани нині від вас приймуть, знемагаючих побачу, зразу своє замість їхнього підкладу на побиття тіло і сповню їхнього недостатність терпіння в моїй власній плоті'. О муже міцний! О вільна мово! О ревність до Бога! Знову-бо з братом у вигнання в Афусію відіслані були. Хто ж оповість ті, що в дорозі їм були і на згаданому місці, злостраждання? Пута, хвилювання, голод, спека сонячна, мороз нічний, підступність, бунт, щоденні смерті, рани знову, ляпаси — хто перерахує детально? Вистачить сказати, що все те з довгим вигнанням солодко терпіли Христа ради. Після довгих років знову в Константинопіль царським наказом приведені були і самому тому цареві на допит представлені: вельми-бо цар бажав їх до свого схилити зловір'я. Що ж у той час перетерпіли, оповідається у посланні їхньому, пізніше до Івана, єпископа Кузицького, написаному, де ж самі про себе говорять таке: 'Коли приведені були до палати царевої, і в двері [єпарх перед нами йшов] входили, бачили ми царя вельми страшного, що дихав люттю. Багато тих, що стояли перед ним, оточили нас звідусіль. І поклонилися ми, здалеку стоячи, цареві. Він же лютішим голосом і гострішим словом звелів нам ближче до себе приступити. І спитав, кажучи: 'У якому краї народилися?' Ми ж відповідали: 'У Моавитянському краї'. Знову він казав: 'Нащо прийшли сюди?' І швидше, ніж відповіли ми на це, звелів нас по лиці бити, і багато тяжкими ударами з ляпасами нас били, що ледве на землю ми не попадали, і якщо би я [каже Теодор] не вхопився за одяг того, що бив мене, впав би на підніжжя царське, але тримався одежі його, приймав удари незворушно. Коли ж перестав бити нас, знову спитав цар: 'Задля чого сюди прийшли?' Ми ж [не передихнувши ще від болю після биття] мовчали, долі дивлячись. Він же до єпарха, що поблизу стояв, срамословним говоренням і лютим оком звернувся із сильним гнівом і голосом і жорстоко сказав: 'Забери їх звідси'. І таврував лиця їм, передав двом сарацинам, щоб відвели їх в землю їхню. Стояв же недалеко один віршотворець, тримаючи в руці хартію, на ній же написані були вірші, для них приготовані, йому ж їх читати звелів, таке приказуючи: 'Якщо і негарні є, на те не зважай'. Той же відповів: 'Достатньо і цих для наруги над ними'. Хтось же з присутніх сказав: 'Чи не є достойні-бо ці, о владико, віршів кращих?' І читалися вірші складені ці: Всім, хто приходить до того града де ж ноги Божі стояли, Подаючи світові відраду. Там і ції себе показали, блуду посудини погані. І коли були великим гріхам віддані, невірними були розбещені уди. Як злодії, звідти вигнані. Вони ж до царського тут граду приставши, не перестали зло чинити всюди.  Тим знаменням їм лиця начертавши, прогнали знову злих зле і звідусюди. Коли ці вірші прочитані були, звелів відвести нас [казали про себе святі] в Преторію. Коли ж ми вийшли, догнав нас хтось і звелів повернутися нам з великим поспіхом — знову цареві нас представив. Цар же, бачивши це, казав: 'Думаю, що, відходячи, говорили ви між собою: 'Вчинімо наругу над царем'. Але спершу я позбиткуюся над вами, а тоді відпущу вас'. Те сказавши, звелів роздягнути нас. Коли роздягнені ж ми обоє були, спершу я [казав Теодор] битий був — сам цар бити помагав і безперестанку кричав: 'Бий добре'. Били ж мене по плечах і по грудях без жодної пощади і помилування. Я ж, довго битий, кричав: 'Нічим не згрішив перед царством твоїм'. І знову: 'Господи, помилуй, Пресвята Богородице, прийди на допомогу нам'. Тоді били брата, що подібно кричав і говорив: 'Пресвята Богородице, втікаючи в Єгипет із Сином своїм, зглянься наді мною, мученим! Господи, Господи, що вибавляєш бідних з рук, що поневолюють їх, не віддаляй допомоги своєї від нас!' І так обох нас бив, скільки хотів, і в Преторію відвести звелів'. Це самі про себе доблесні страждальці до Кузицького єпископа написали. Після чотирьох же днів єпархові були представлені. Він же ласкаво до них говорив: 'Один раз лише причастіться з нами — і відпущу вас, ідіть, куди хочете'. Блаженний же Теодор, засміявшись, казав: 'Подібно говориш, пане єпарше, якби хтось кого просив, кажучи: 'Нічого ж від тебе не прошу, лише хай один раз відітну голову твою, а потім підеш, куди схочеш'. Знай-бо: тому, хто хоче нас переконувати приєднатися до вас, легше землю і небо перевернути, хай вона буде вгорі, воно ж внизу, ніж нас від благочестя нашого відвернути'. Тоді звелів єпарх таврувати лиця їхні. Вони ж від недавно прийнятих ран ще горіли і болем лютим одержимі були. Простягнені були на дошках лицем догори, і знаряддя, на те приготовані, кололи чола і лиця їхні, наносячи вірші вищенаписані. Весь же день начертанням тим мучені були, аж поки сонце західне сутінки змінили, — і перестали колоти лиця їхні, хоч і не хотячи. Відходячи ж від єпарха, начертані страждальці говорили: 'Знайте ж всі, хто чує, що херувим, який стереже Рай, коли побачить це на лицях наших начертання, дасть дорогу нам іти і полум'яна зброя відступить, подаючи нам вільний до Раю вхід. Бо нова ця мука, що ви на нас написали, не була від віку. Опиняться ж начертання ці на лиці Христовому обов'язково, і вам читати їх звелять, сказано-бо: 'Що зробили одному з менших цих, Мені зробили'. Після нового цього і нелюдського катування, задля ікон святих прийнятого, коли кров ще текла, передані були святі до в'язниці. Тоді велінням вищезгаданого волхва Івана, що у той час патріярхом вже був, знову на вигнання послані були в Анамію Вітинську. Наказано ж було, щоб, коли там помруть, не удостоїти їх поховання людського, але, як худобу, виволокти подалі. Коли вони йшли у вигнання, трапилося їм іти поблизу острова того, де ж святий Методій [що пізніше патріярхом Царгородським був] у той час також за святі ікони був у вигнанні, в одному гробі з двома розбійниками замкнений сидів, і один рибалка його годував. Випадково-бо зустрівшись з тим рибалкою по дорозі, все про святого Методія від нього довідалися. Але тому що бачитися з ним не було можливим, — лютими-бо були ті, що вели їх, — через того ж бо рибалку написали до нього малими віршами це: До живого мертві, в гробі сидячого, До земного, що горішні обходять краї, заковані до пута носячих Пишуть, маючи лиця начертані. Це Методій святий прочитав, ще ж від рибалки про преподобних страстотерпців розповідь довідавшись, утішився духом. І дякував Богові, що укріпив їх на такий подвиг. Відписав же до них подібними віршами таке: У писаних вгорі, в книгу незабутню, Від них же подвійно на чолах начертану тих в'язнів, що і мають поховану,  життя понад смертю цілує зв'язаний.  Після цього, воїнами ведені, Анамії досягнувши, преподобні несли очевидне свого в Христа благочесного вірування на чолах знамення і там у в'язниці замкнені були. Там же Теодор преподобний, сповнений літ і від багатьох ран і трудів знемігши, спочив у Господі, в день пам'яті святого первомученика Стефана. ї відійшов до вічного спочинку, тіло многостраждальне в путах за Христа залишивши. Брат же його по плоті і по духу Теофан преподобний через розлуку братню поплакавши і надгробне відспівавши, поклав його в раці дерев'яній. Розповідається ж, що в час переставлення преподобного Теодора трапилося тут бути одному старцеві, доброчинствами великому. Він чув вгорі ангельські співи, що було звісткою торжественного його з ангелами до неба возшестя. Коли помер же цар Теофіл, дарувався мир Церкві, цариця Теодора з Михаїлом, сином своїм, благочестивою будучи, прикликала до себе всіх з вигнання отців святих і багатьма їх винагородила похвалами. Тоді і святий Теофан випущений був із темниці. Тоді ж з иншими в Царгород прийшов, знамення своє над зловір'ям перемоги відкрито на чолі несучи. І був як херувим посеред ангелів визначний посеред отців святих. Внесені ж були ікони святі у церкву з великим торжеством у першу святої чотиридесятниці неділю. На їх же внесення блаженний Теофан, канон прекрасний написавши, заспівав. Тоді поставлений був митрополитом Нікеиському граду рукопокладанням святого патріярха Методія', того, що раніше в гробі замкнений був. І так засіяло світло православ'я, темрява ж єресі іконоборної, яка сто двадцять літ, почавши від злочестивого царя Лева Ісавра, церкву Божу, бентежачи, потьмарила, дорешти була вигнана благодаттю Христовою. За час немалий мощі преподобного Теодора, ісповідника Христового, з Анамії в Халкедонію принесені були, багатьом подавалися від них зцілення на славу Христа Бога, з Отцем і Духом славленими навіки. Амінь. У той самий день пам'ять святого отця нашого Теодора, архиепископа Константинограда.  Місяця грудня в 28-ий день Страждання святих мучеників, двадцять тисяч яких в Нікомидії в церкві було спалено, та инших, що там же поза церквою по-різному постраждали  Коли Максиміян друге літо на царстві був, і люті на християн гоніння вже готувалися, цвіла свята в Христа віра, ніби весна многоцвітна для ластівок та солов'їв духовних, пастирів, говорю, і учителів церковних, що відкрито православної віри догми співали. Серед них же був тоді найкращий словом і життям прикрашений святий Кирило, Нікомидійської церкви єпископ. Його ж проповіддю розширюючись, благочестя християн досягнуло і палат царських у ті дні, коли Максиміян жив у Нікомидії. Почало ж багато і з найближчих слуг царевих відвертатися від ідолів, до Христа Бога приходити, про що довідавшись, Максиміян надумав зразу гоніння на Христову обрушити Церкву. Але лежала перед ним війна з варварами. Захотів-бо спершу на зовнішніх ворогів ополчитися і перемогти їх, тоді внутрішню відновити боротьбу — не на ворогів, але на домашніх і помічних царству християн, які молитвою і правовір'ям вітчизну зміцнювали. Коли вийшов же він із Нікомидії на боротьбу проти етіопів, світло святої віри більше сіяло, просвічуючи невірних. Число ж воїнства Христового примножувалося і готувалося до майбутнього подвигу. У той час була діва вельми гарна, у світлицях царських вихована, на ім'я Домна, яку цар на збереження дівства богам своїм нечистим віддав і зробив її першою ідолам у своїх палатах жрицею. Тій дівчині, з допусту Божого, потрапила в руки Книга Діянь Апостольських і послань Павлових, яку читаючи, почала просвітлюватися душею. Раділа-бо, що знайшла такий скарб духовний і дивувалася великій християн в одного Бога вірі, вболівала душею, що до того часу була у пітьмі невідання і ночі блуду. Бажаючи ж ревно досконаліше християнську пізнати віру і її спільницею бути, не зволікаючи, прикликала одну діву, доньку одного мужа із синкліту, що була християнкою, і від неї наставлена була, пішла вночі, коли ніхто не знав, до святого єпископа Кирила. Він же, з Божественного Писання повчивши її доволі і знаменням хресним знаменувавши, огласив її і вручив одному дияконові святому на ім'я Агапій, щоб настановою його приготувала себе постом і молитвою до святого хрещення. Вона ж усе, що веліли їй, здійснювала в таємниці, і ніхто про те не знав, хіба що один її євнух, добрими звичаями їй подібний, на ім'я Індис, який також до святої з Домною приступив віри і готувався до хрещення. Коли час же, єпископом встановлений, минув, хрещені були Домна та Індис, і так дівчина після першого народження свого тілесного другим, духовним, відродилася скоро, бо не більше чотирнадцяти років мала з дитинства. Повернувшись же в палати, ні в чому иншому не вправлялася, лише в молитвах, і пості, і читанні Письма Божественного. Одного ж разу, Діяння читаючи Апостолів, дійшла до місця, де було написано: 'Хто господарем поля чи дому був, продавали і приносили гроші за продане, і клали при ногах Апостолів'. Замислила-бо і свята Домна таке зробити і зібрала все, що своє мала: золото і срібло, каміння дорогоцінне і маргарити, одяг коштовний і всі прикраси дівочі — і понесла таємно до духовного батька свого Кирила святого і поклала їх перед ногами його, ніби перед ногами апостольськими, просячи його, щоб своїми руками роздав потребуючим, що й було. Після цього Кирило святий переставився до Бога, Домна ж всі його настанови глибоко в серці своєму склала, вдень і вночі намагалася догодити Господеві, працювала для Нього ревно з однодумцем, духовним братом Індисом-скопцем, з ним же разом з води і Духа народилися. Постили щодня аж до вечора, повчаючись у Законі Господньому, у вечір ж пізній трапезою їхньою був хліб сухий і вода. А ті, що від царя встановлені мали подаяння, які кожного дня їм видавали, — ними насичували утроби голодних, все-бо таємно роздавали бідним. Таке провадячи боговгодне життя, не могли вони утаїтися, як град, що на горі стоїть, хоч і всіляко з великою обережністю ховалися. Але як світильник, з-під споду явлений, і як скарб, на полі знайдений, показалося їхнє благочестя, бо Бог так хотів, щоб була та свята двійця в образ вірним, невірним на осоромлення. Відомо ж стало про щоденне пощення їхнє старійшині цілої палати — архиєвнуху і начальникові харчування царського, який, замість того щоб подивляти їх у такій суворості життя, натомість кинувся катувати, і били їх довго, змушуючи сказати, де опиняються дані їм подаяння. Вони ж доброчинство своє таїли і сповістити ніяк же не хотіли. Підійшов євнух один, перс родом і нечестям, і почав доброчинство їхнє, ніби якийсь злочин, з ганьбою і наклепом перед старійшиною тим зображати: що живуть покірно і чисто, і стримуються від їжі, і те, що видають їм, роздають противникам царським, убогим християнам. 'І якщо хочеш, — казав, — довідатися правду, відчини їхні комірчини і довідаєшся, що правда те, що кажу'. Архиєвнух же і старійшина палат царських, взявши ключі від них, пішов у мешкання і комірчини їхні і, відчинивши, виявив все порожнім, побачив лише хрест чесний і книгу апостольську, і дві рогіжки на землі лежали, ще ж і кадильницю глиняну, і свічу, і посудину малу дерев'яну, в ній же були Пречисті Таїнства. Спитав же старійшина: 'Де золото, коштовне ж вбрання та инші гарні речі й дорогі?' їх, що нічого ж не відповіли, знову мучили, але не досягли нічого. Тоді деінде замкнути їх звелів, поки про них сповістять цареві. Коли виводили дівчину до затвору, взяла таємно книгу апостольську і в одязі своєму сховала: мала-бо була і легко її було сховати. Також Індис взяв малу посудину з Божественними Таїнствами, і були замкнені, голодні ж і спрагою довго морені, — так бо судив неправедний кат, щоб ті, котрі голодних годували, самі через голод померли. І було так, що від довгого голодування впала молода дівчина в тілесну хворобу, але, Той, Хто турбується про птахів і звірів, відкриваючи руку Свою і насичуючи все живе благоволенням, всіх Опікун, не забув про рабів Своїх, що були голодом довго морені, послав-бо ангелів Своїх в одну з ночей, що небесним світлом у пітьмі осяяли її, трапезу дивну, небесну їжу і пиття незвичайне, поставили перед ними і відійшли. Вони ж покладене перед ними їли і пили, підкріпилися і забули попередні злостраждання. І чи то ангельським їм явленням утішилися, чи то ж ангельською їжею наситилися, світилися лицем вельми, ніби у світлиці, радости сповненій, сиділи і Давидові співи співали: 'Як від туку та оливи сповнилася душа моя, і устами радости восхвалять Тебе уста мої'. Після цього прийшов архиєвнух подивитися, чи переможені вони голодом, щоб так їх взяти, покорених. І коли бачив їх веселих, з лицями світлими і душами радісними, відклав гнів, тому що ним нічого не досягнув. І, вдавши лукаву покору, звелів їм в попередньому їхньому мешканні і влаштуванні жити, і дав їм щедро все потрібне: їжу і одяг, золото і срібло, і прикрас дівочих, не менше від попередніх подаянь. Але свята Домна знову все те бідним роздавала таємно — не лише їжу, але і дорогоцінний одяг. Бачачи ж багато людей, що сходилися до неї, як до годувальниці своєї, вбогих, пояс свій, з дорогого каміння і маргаритів зроблений, та инші прикраси зібравши, послала до Алипія-диякона, щоб продав і гроші роздав на годування голодних. Тоді думала, як би то позбутися співперебування з грішними і мешкання в палатах, сповнених мерзоти, — згадала Богоотця Давида, що, втікаючи від лиця Саула, зробився юродивим перед Ахішем, царем готським. Вдала-бо і вона собі юродство, падаючи і слину випускаючи, і трясучись, і кричучи. Про те довідався старійшина палат царських архиєвнух. Був сумний через неї, не зміг збагнути, як-бо зцілити її. І довідавшись, що такі хвороби зцілюють християни, прикликав єпископа християнського, святого Антима, що був після святого Кирила, і вручив йому діву, щоб зцілив її, поки цар повернеться з війни. Приставив же і Індиса-євнуха служити їй. Єпископ же, розуміючи духом Домнин задум, прийняв її люб'язно і відіслав в один монастир дівочий. Вона раділа і веселилась невимовно, що позбулася з нечестивими співперебування, сподобилася з християнами жити. За якийсь же час Максиміян з війни з торжеством повернувся і свою над ворогом перемогу не Богові Вишньому, у війнах міцному, але своїм бездушним богам завдячував, захотів їм вдячність жертвами нечистими сотворити, разом же і на християн гоніння почати. Приготував-бо позорище посеред града і на нього золотих і срібних ідолів з палат своїх виніс, і, на царських престолах поставивши і вінцями увінчавши, приніс їм в жертву телят вгодованих. Жерцям же звелів, хай кров'ю телячою окроплюють народ, що навколо стояв. І зразу ті серед глядачів, що були християнами, почали виходити з натовпу, щоб не осквернитися нечестивим тим кропленням. Це побачивши, цар почав велегласно в народі віщати: 'Чому відходите, — казав, — о люди? Пітьму понад світло волієте і не думаєте, що богами є ті, які ж тримають вселенну? Чи не бачите перемог і торжества? Не бачите багатьох благ, які благим додаються, і що все є в спокої, инші ж щодень прибувають, і чиїми ми не були панами, тими нині володіємо? Чи не бачите, що слава примножується, царство розширюється, гради скоряються, инші ж ще покорені нами будуть? Чи не бачите царства народів, нами порабованих? І всього, що за серцем нам чиниться? Чиїм же це все відбувається промислом, якщо не цих богів, яким же служимо? Хай переконає вас часів злагодженість, помірні дощі, плодів щедрість, які від богів подаються'. Коли так беззаконний цар промовляв, і несущим суще зараховував, й іншого багато говорити хотів, зразу зверху Господь, Його ж суд-бо істинний, оправданий разом, не допустив більше брехні славитися і понад істину возноситися, але раптом серед ясного дня і сонця, що на полуднє сіяло, почувся голос громів багатьох і страшних, і повітря спохмурніло хмарами темними, блискавиці ж і громи з вітром великим і бурею сильною були і пролилося дощу багато, і відкрито гнів Божий на нечестивих виявився. Инші-бо зі страхом від грому на землю попадали, ніби мертві, инші ж кинулися втікати, один одного штовхаючи, і падало багато з них мертвими, людськими ногами толочені. І сам цар, сповнений страху і жаху, втік у палати зі встидом. Так позорище спорожніло, і богомерзенний той празник зі всескверними був зруйнований жертвами. Наповнилися ж ріки водами багатьма з дощу великого, і затопили ниви, весь труд землеробів згубили: був-бо час жнив. Таке ж все було, щоб пізнали нечестиві міцну Руку єдиного, що на Небесах перебуває, Бога. Але не зрозумів цього осліплений злістю жорстокосердний цар, — замість того щоб пізнати силу Бога істинного, ще більше він обезумився, боротьбу проти страшного і забираючого духи царям підносячи. Тоді, не знайшовши Домни й Індиса посеред жерців, які служили дванадцяти найпершим богам його брехливим, що в палатах, питався про них, де вони є. І довідавшись, що Домна втратила розум і знаходиться у тих, хто вміє неміч ту зцілювати, Індис же приставлений стерегти її і служити їй, розгнівався на архиєвнуха вельми, що відлучив її від служби богам, і скинув його з сану того й останнім зганьбив безчестям, приставивши служити верблюдам у Клавдіополі. Індиса ж прикликавши, знову на попереднє служіння поставив його, щоб богам у царських палатах служив. Але він служив єдиному істинному, в якого вірував, Богові, а цар про те не відав. Почав же Максиміян відкрито переслідувати Церкву Христову, храми святі руйнуючи, створюючи ж ідольські капища, і послав ігемонів лютих у всі краї катувати без милосердя тих, хто зветься християнами. Сам же найперший і найлютіший був кат, вбиваючи, винищуючи і кров невинну проливаючи, як воду. Часом же і словами лукавими зманюючи, щоб, коли хтось лукавим звабам його не підкориться, тих лютіше замучити. Шукаючи ж святішого єпископа Антима і не знайшовши його, бо сховався він десь, сам у християнську церкву з багатьма озброєними воїнами, ніби вовк у стадо, увійшов. І, виголосивши слово до народу, то лестячи, то ж погрожуючи, заманював всіх до свого блуду — врешті сказав: 'Відступіть же, відступіть від суєтної вашої віри, якщо ж ні, то кара не забариться. Чи бачите цей храм, в якому ж зібралися? Незабаром спалю його разом з вами'. Пресвітер же християнський, Гликерій святий, проти нього мужньо став і сміливе слово склав, осоромив беззаконня. Казав-бо до нього: 'Ані ж твоїх обіцяних дарів не бажаємо, о царю, ані погроз твоїх не боїмося. Все-бо, що є у світі, маємо за сон. Кару ж і втрати приймаємо, щоб за Христа лютіших не перетерпіти мук. Хвалишся ти перемогою над варварами, а жінками і дітьми християнськими переможений — очевидною є Христа нашого нездоланна сила. Хто не пам'ятає громів і блискавиць страшних, що недавно були, граду і дощу незвичайного, як багато з вас раптово померло і всі плоди земні через повінь несподівано загинули? Це було очевидним свідченням Божого гніву, його ж ти викликав, зараховуючи все брехливим богам своїм, а не Богові істинному. Не боїмося ж твого на нас востання, маємо-бо зброю зверху від Царя всіх, нею ж озброюємося і загороджуємося, як же ти нині своїми зброєносцями. І уповаємо, міцно проти тебе стоячи, чудесну отримати перемогу. Биті-бо, долаємо і, падаючи, перемагаємо'. Цар же, це чувши, хоч і лютував у серці своєму гнівом, проте не чинив тоді зла ніякого — вийшов. А народ благочестивий в церкві цій, славу Богові взиваючи, похвалив Гликерія Блаженного за таке його дерзновення. Не міг же цар довго тої люті, що була всередині, втримати, звелів взяти Гликерія і своєму неправедному представити судові. І, ні про що ж його не питаючи, зразу бити сильно звелів, і битий був доти, поки ті, що били, не знемогли. Проповідник же кричав: 'Мало говори, о Гликерію, не будь гордий, ані сварливий, ані безчинний, шануй царя і римські звичаї!' Мученик же міцніший був від катів своїх, до свого царя взивав, кажучи: 'Господи, Ісусе Христе, що говорити про Тебе лише утвердив, так і страждати за Тебе зміцни, щоб заради цих страждань більшої сподобився винагороди'. Від цих слів, як же вогонь до вогню, так гнів до гніву Максиміянові додався. Сам-бо кат наполіг, щоб ті, що били, сильніше вдаряли і ранили тіло мученикове, поки земля кров'ю напоїться і не буде видно костей голих, плоті відпалої і всіх частин тіла умертвлених, лише ледь дух його в ньому буде, і язик вільно промовлятиме: 'Християнином є, рабом Христа, єдиного істинного Бога, один мені є Господь, один цар'. Не терпів же кат більше таких слів Гликерієвих слухати, звелів спалити його поза містом, і була Богові жертва добропашна і всепалення благоприємне. Надійшов же знову богомерзенний язичницький празник, і вели царські жертви до того капища богів дванадцяти найголовніших, що в палатах. Ішли ж у білому одязі жерці їхні. На них же дивлячись, цар, коли не побачив серед них Індиса, спитав, де він є. Той-бо загорнувся у верету, зачинився у кімнатчині своїй, журячись і плачучи над загибеллю нечестивих. І сповіщено було цареві про нього. Зразу ж поставив його перед собою і, бачачи його в зажуреному і плачевному вбранні, пізнав, і не питаючись, віру і життя його, і звелів накласти вериги на руки, і ноги, і шию його і вкинути в темницю. Спитав же про Домну з гнівом, ніби п'яний, забувши сказане про неї перед ним, і говорив часто: 'Де є Домна? Де є жриця Діяни і Мінерви?' Сповістили йому знову, що розум втратила, через те архиєвнух із палат відіслав її. Він же, архиєвнуха згадавши, послав обезголовити його, а Домну всюди шукати. Довідалися ж бо про той царевий наказ в монастирі тому, де ж Домна була. Ігуменя-бо на ім'я Агафія, бачивши, що неможливо її сховати инакше, обстригла її по-чоловічому і, в чоловічий одяг вбравши, молитвою слізною огородивши, пустила її зі святої тої обителі, щоб як чоловік серед чоловіків ховалася, — і так невпізнаною буде дівиця. Не знайшли ж зовсім Домни ті, що шукали, — ще більше цар розгнівався і звелів всі монастирі зруйнувати, дів же безчесно насильством зневажити й осоромити. І зразу почали діятися погроми і біди у граді, ніби від варварського полону. Сильніші тілом дівчата втікали в гори і пустелі, і ховалися у вертепах і проваллях земних, воліючи зі звірами жити, аніж із беззаконними, чи звірами з'їдженими бути, аніж впасти в руки людей нечистих. А ті, що втекти не змогли, ті схоплені були, і одних на суд і муки, инших в народні блудилища на осквернення волочили. Але сила Христова всіх дівчат тих зміцнювала і берегла неосоромленими і незневаженими. Серед них була одна найкраща і, як місяць серед зірок, красою і вродою, благородством і життям посеред дівчат сіяла, на ім'я Теофіла. її тягнули насильно безстидні воїни в розпусний дім. Руки разом з очима до неба звівши, зі сльозами взивала: 'Ісусе мій, любове моя, світе мій, дихання моє, Хранителю дівства і життя мого, поглянь на ту, що уневістилася Тобі, зглянься, о Жениху невидимий, і скоро поспіши, бо нема і часу на молитву, щоб не була зруйнована обітниця обрученого Тобі дівства. Не передай звірам душу, що сповідує Тебе, щоб не розтерзали вівцю Твою вовки. Охорони, Жениху, свою невісту, збережи моє дівство, чистоти Джерело, хай прославиться вельми Ім'я Твоє, що ангели славлять'. Коли так вона молилася, Бог готував сповнення прохання її. Введена-бо була в нечистий дім відвертих грішниць (блудниць), увійшов один із воїнів, сповнений похоті нечистої, щоб осквернити непорочну Христову невісту. І коли наблизитися хотів до неї, зразу впав на землю мертвий і лежав при ногах її бездиханний. Инші ж, що зовні стояли і виходу його чекали, переживали, що не виходить довго, хотіли і собі зайти туди. Не мали терпіння ж инші, похіттю розпалені, — увійшли, і зразу напав на них жах: бачили-бо друга свого, що мертвий на землі лежав. Ще ж і світло неприступне при дівиці сяюче побачивши, зразу стратили зір і, сліпими бувши, осягали руками стіну, щоб вийти звідти, і не могли. Так само постраждало і багато инших, що безстидно з нечистою похіттю входили. Тоді стало про це відомо всім, що там були і прийшли разом, — не через похіть, але щоб бачити, що відбувається. І побачили діву, яка благочинно сиділа і книжку малу святого Євангелія читала, її-бо мала у сховку своєму. Юнак же дуже гарний стояв при ній, невимовним сіяючи світлом і осяйними взираючи очима. Його ж побачивши, нечестиві зразу зі страхом великим назад втікали, инші ж кричали: 'Хто як Бог християнський!' Коли ж настала ніч, вивів її звідти юнак той світлоносний і, аж до Великої церкви довівши і в паперті поставивши її, казав: 'Мир тобі'. 1 відійшов. Свята ж діва Теофіла страхом і радістю була охоплена. Страхом, бо залишив її Захисник її, радістю ж, бо звільнилася ціла з рук беззаконних, і, приступивши до дверей, почала штовхати, щоб відчинили їй: був-бо всередині люд християнський зібраний, що всенічні молитви Богові приносив, — двері ж — через боязнь нечестивих замкнули. Хтось із дияконів зсередини 'хто там є' спитавши і Теофіли голос почувши та пізнавши, народові, що предстояв у церкві, сповістив. Відчинивши ж двері, всі до неї зійшлися: всі-бо її знали, бо великородством була знаменита і життям свята. І довідалися все про неї: як від нечестивих насильства спаслася і яку з нею вчинив Господь милість, Рукою міцною зберіг неушкодженим її дівство. Не таїла ж вона преславних чудес Божих: їх же не таїти, але проповідувати належить. О, які радісні голоси Богові зі сльозами промовляли! Свята ж та діва, впавши ниць, землю сльозами омочила від радости. І було спільне всіх дякування Христові Владиці. Тим часом найвизначніші з вельмож і найголовніші зі слуг двору царського обмовлені перед царем були, що християнами є. Серед них же був Доротей, славою і громадянською честю визначний, називався Препосит Італійський. А з ним Мардоній, і Мигдоній, й инші сановники чесні, найчесніші ж вірою і благочестям. їх цар, на випробування привівши, і багато їм докорявши, і без милости довго бивши, вкинув до темниці, веригами обкладених. І у всі дні брали і мучили християн і різними страчували смертями. Тоді надійшов празник Різдва Христового, і пасувало Новонародженому багату принести жертву — всі-бо вірні зібралися в церкву. Нечестивого ж Максиміяна нечестиві слуги, приступивши, говорили йому, кажучи: 'Тому що, о царю, нині празник великий мають християни, бо Бога їхнього нині Різдво святкують і всі зібралися в церкву свою, щоб святкувати, зроби так, щоб з невода не втекла здобич, але воїнам звели загородити вхід церковний. Хай же поставиться жертовник богів наших перед церкви їхньої дверима, проповідники ж хай звелять їм, зразу з церки вийшовши, приносити богам жертви, не зволікаючи. Якщо не слухатимуться, далі чинити, як вирішить царський твій суд. І якщо нашої схочеш послухати ради, звелиш, щоб воїни, навколо церкву обступивши, вогнем запалили її, — і стратять всіх, до єдиного, непокірних тобі. І так згубних і царству твоєму шкідливих людей одночасно знищивши, далі без печалі будеш. Це вони ще не перестали говорити, як Максиміян, слово взявши, сказав: 'Клянуся великими богами, що я давно про це думав, не знаю ж, що буде мені, що дотепер не здійснив задуманого. Але вам, о боги, велика вдячність належить, що влаштували, щоб і цим у добрий час на розум прийшло, що царству нашому є корисне'. І зразу звелів, щоб найперші з прототикторів, з великою кількістю воїнства йшовши, клоччям, і сміттям, і иншими до вогню нетривкими речами обклали церкву християнську навколо, входів же хай стережуть пильно з оголеною зброєю, щоби ні один із християн геть не вибіг. І коли це було зроблено, увійшов вісник від царя, посланий до церкви, і, ставши посередині, возвав велегласно, кажучи: 'О люди, Максиміян, владика вселенної, мене до вас приславши, дві речі вам пропонує: щоб одну вибрали ви з двох. Чи, вийшовши зразу, принесете жертву богам, є-бо і жертвенник перед дверима приготований, — і живими будете. Чи, не послухавши, всі разом погано загинете. І вогонь-бо вже є готовий, і хмиз навколо. Вибирайте швидше, чого хочете'. Це сказавши, зупинився. Архидиякон же, йому ж божественної благодаті вогнем серце було запалене, стоячи при вівтарі, проповідь склав до людей, кажучи: 'О любі мої брати й однодумці, хіба ви не знаєте, що зробили троє хлопців у Вавилоні, пам'ять яких декілька днів тому ми вшановували, — їх же непохитній у благовір'ї мужності і силі невимовно дивуємося! Наче не посеред вогню стоячи, але як посеред м'яких якихось квітів розглядаючись, і самі пісню співали, і всіляке творіння живе до хвалення Бога закликали, їх ми не лише ублажали, але і вінців їхніх спільниками бути хочемо, бо до цього нинішній призиває нас час, бо і цар цей подібний до того [Навуходоносора]. Якщо і різняться іменами, катуванням і безбожжям дуже між собою подібні і співзвучні. Зробімося ж і ми подібними до тих трьох хлопців, щоби не було нам соромно. Адже ті юні були, і не більше трьох, і ще ні одного не мали прикладу, щоб великодушно за благовір'я подвизатися, а так преславно подвизалися. Ми ж і числом більшим є, справді ніби безчисленні, серед нас же багато вже й старих, і так багато тих, що мають перед собою приклади мужніх за Христа страждань. Стільком-бо і таким нам чи не соромно показатися перед шанувальниками тимчасового життя боязливими і малодушними? І нинішній час, що до подвигу нас кличе, не втратьте, як же якийсь великий здобуток, і тимчасове життя зневажте заради Бога, що створив нас і свою Душу за нас на смерть передав. Як же свідчення міцної і непохитної нашої віри не дати нашою смертю? Справді встид безмірний. Це кажу, хоч би й жодна не йшла за нашим стражданням винагорода. А коли ж вельми малі є страждання віку цього проти покладених там винагород, і життя безболізне і вічне дароване за цей короткий і багатотерпеливий час, слава ж безперестанна — за зневагу слави, що легко гине, і багатства невід'ємні, і веселість, що ніколи в печаль не переходить? Бо ж чи тут жити захочемо? Чи не краще до тої Слави, помираючи за Христа, скорше перейти поспішімо, маючи на те благополучний нині час? Погляньте, о брати, на Вівтар Господній, і розумійте, що Господь, наш істинний Бог, на ньому пожертвувався нині за нас, чи не покладемо й ми на цьому місці святому за Нього душі наші? І їх, ніби якусь жертву, вогнем чи не принесемо Йому на всеспалення?' Коли це святий архидиякон говорив, всі бажанням забажали померти за Христа, і одноголосно благословенний той голос вийшов, промовляючи: 'Християнами ми є, християнами! Богів твоїх неправдивих, о царю, не шануємо!' Сповіщено ж було те Максиміяну, і звелів зразу запалити церкву зі всіма християнами. Тим часом вірні в церкві зібрали всіх, що між ними були, оглашенних, і на чотири їх розділили частини, щоб швидше змогли бути хрещеними. Після хрещення ж і миропомазання причасниками були всі Святих таїнств. Коли так це відбувалося, воїни, за наказом царя нечистого, запалили навколо церкви хмиз і клоччя, і запалилися церковні стіни, полум'я ж велике, охоплюючи, сходило догори і, всередину ввійшовши, поїдало все швидко. Люди ж християнські спалювалися, великим воззивали до Бога голосом, пісню трьох отроків співаючи і все живе до піснеспіву прикликаючи. І не швидше пісня скінчилася, ніж передали душі свої святі в Руки Господа свого, і була Богоприємна жертва Агнцеві Непорочному, за світ заколеному. Число ж згорілих там — дві тьми. Так найкращий полк святих мучеників з Церкви воюючої перейшов до Церкви торжествуючої святкувати нескінченної радости Празник. Коли днів же п'ять минуло, і ще рештіси вогонь поїдав, і дим курився, не було ніякого ж смороду від спалених тіл тих, але і дим був незвичний, добропашний, і розливався в повітрі аромат, що від спаленого місця того виходив. Показувався ж на тому місці і промінь якийсь золотосяйний — як же коли сонце з'являється на сході. Максиміян же думав, що всіх уже християн, які були в граді, винищив і стратив, тож віддався іграм, кінським перегонами і різноманітним видовищам. Було ж в Нікомидії поблизу місця для видовищ капище велике богині їхньої язичеської Церери. Одного разу ж, зі всім воїнством і народом до капища того прийшовши, Максиміян-цар приносив жертви. Один же з чину воїнського на ім'я Зинон, саном стратег, ревністю за благочестя подвигся і, не терплячи такого нечестя бачити, стоячи на місці високому, возвав до царя, говорячи: 'Помиляєшся, о царю, безсердечному камінню і німому дереву жертвуючи. Ця-бо очевидна принада бісівська на згубу прихильників своїх веде. Розумій, о Максиміяне, і очі свої тілесні і внутрішні до Небес звернувши, пізнавай видимого Творця. Який Творець, довідайся з живого і навчися благочесно шанувати Бога, що не в крові і сварі безсловесної худоби, але у непорочних душах людських і чистих благоволить серцях'. Це чувши, Максиміян звелів камінням розбити йому уста, і лице, і зуби вибити, тоді ледь живого посікти мечем за містом. І так святий мученик Зинон вінчався. Доротей же святий з Індисом та рештою дружини сидів у путах. їх же блаженний Антим-єпископ, зі свого, де ж сховався, місця часто відвідував посланнями своїми, зміцнюючи твердими бути у вірі і до мужнього побуджував їх подвигу. Одного ж разу диякон Антимовий на ім'я Теофіл від єпископа з посланням до мучеників ішов. Взяли його нечестиві і до царя привели. Прочитавши ж послання єпископове, цар сповнився люті: було ж написано не так, як йому подобається, але що святим корисне. Звелів-бо зразу Доротея з дружиною представити і, люто на них поглянувши, докірливі ж слова вимовивши, послання Антимове читати їм дав. Вони ж, диякона бачивши, зраділи душею і, здалеку стоячи, привітали його світлим поглядом і лицем радісним, а читані слова Святителеві у серці своєму склали. Цар же, гнівно на диякона дивлячись, грізно сказав: 'Скажи мені, окаянний, хто той, що дав тобі писання це? В якому ховається місці?' Диякон же внутрішньо спершу від серця до Бога помолився, розкрив дерзновенні уста, кажучи: 'Той, хто дав послання це, пастирем є, далеко ж перебуває нині від стада свого, вмовляє його і побуджує до благочестя. А найбільше коли довідався про напад вовків і звірів, тоді велегласно стаду своєму велить і сповіщає, що належить робити. А ті, — каже, — слова не є його, але взяті від найголовнішого пастиря, який каже: 'Не бійтеся тих, хто вбиває тіло, а душі вбити не може'. Це так сповістив про того, хто дав послання, де ж він сам, не повів, бо явним безумством було б, якщо б пастиря свого був зрадником. Користав багато від нього, що й без цього скоро явлений буде, — не може град сховатися, що на вершині гори стоїть, — каже голос божественний. Не терпів же цар більше вільного його слухати говорення, звелів зразу святий той язик відрізати, тоді і самого поза градом стрілами і камінням убити. Після цього й инші святі мученики різними були страчені смертями. Доротею голову відсікли, Мардонія вогнем спалили, Мигдонія живого в рові засипали, Горгонія ж, й Індиса, і Петра, жорна на шию їм зав'язавши, у море вкинули. І так всі, здійснивши подвиг, найкращими мучениками Христовими різними смертями, шляхом же одним, до Господа свого відійшли. Свята ж Домна, ховаючись на одній горі у печері, за їжу мала бадилля пустельне, що біля печери росло. Чувши ж про смерть святих мучеників, раділа духом, що перейшли з цієї долини плачу до жаданого вічної веселости краю. А найбільше за Індиса, духовного брата свого, що був їй однодушний і духовного в хрещенні народження спільник, веселилася. Веселячись, плакала ж над собою, що залишилася без всіх, не відійшовши тим же з ними шляхом. І готувала себе до подвигу, згори допомоги просячи. Тоді, зійшовши з гори, в град зайшла в чоловічому одязі тому, в який же вбрала її духовна її мати Агафія. І шукала блаженної Агафії. Не знайшовши її, зрозуміла, що з иншими дівицями згоріла в церкві, і плакала вельми, не смерти тої жаліючи, але що сама з нею не сподобилася разом за Христа померти. І стояла на місці спаленої церкви, попіл змішавши зі сльозами, ридаючи і плачучи. Ніч же була, прийшла на берег морський, де ж Індис з иншими потоплений був. І тут рибалки стояли, готуючи невід до ловлення. Побачивши ж святу діву і чоловіком її з одягу вважавши, сказали: 'Ходи, допоможи нам, о юначе, якщо ж що зловимо, і тобі частину вділимо'. Вона з поспіхом на допомогу їм прийшла, і коли вкинули невід ловити, і тягнули до берега, тягар великий у сітях відчувався, що ледве змогли витягнути на землю. Була ж ніч, місяцем освітлювана, і видно було риби багато, посеред же зловленого побачили і тіла трьох мучеників: Горгонія, Індиса і Петра. І налякалися вельми. Зібравши ж скоро сіті і рибу, а тіла на землі поклавши, поспішили в лодію — відплисти на инший берег хотіли. Кликали ж із собою і хлопця, як їм здавалося, але той не захотів. Давши йому за труд частину риби і трохи хліба, відплили звідти. Свята ж діва Домна, приступивши до тіл мученичих і кожного пізнавши, а найбільше любого Індиса очевидно розпізнавши, з невимовною радістю обняла їх, цілувала і гарячих над ним досить пролила сліз. Схилившись, бачила на морі корабель, що приставав: вітрило було спущене, і веслами тихо гребли. Відступивши від тіл святих, Домна прийшла до корабля того і, крикнувши до корабельників, як же належить, показала їм, ту що мала, рибу. І зразу Навклір думав, що риба продається, спитав ціну, хочучи ту рибу купити. Вона ж казала взяти йому без ціни, але той, не розуміючи, казав: 'Так ти, на Христа, скажи правду, по скільки продаєш її?' Свята ж Домна, чувши ім'я Христове, пізнала, що в кораблі християни є, і сказала їм про тіла святих мучеників, і про всі їхні муки, і про імена. Навклір же з друзями своїми зразу виніс чисті плащаниці з ароматами, обвив їх і, занісши до стіни градської, що поблизу потоку, при воротях градських, де ж і святий Доротей зі своїми прийняв кінець життю, там чесно ті тіла поховали. Пізнавши ж собі єдиновірною Домну, Навклір, ще ж і за юнака її маючи, просив, щоби йшла з ним на корабель. 'Будемо, — каже, — разом нерозлучно ціле життя наше'. Вона ж не хотіла, казала йому іти в дорогу свою. 'Я ж, — казала, — тут перебуду, швидкий є кінець життя мого, і не хочу, щоб тіло моє розлучилося від тіл святих, з ними ж в житті цьому вірою і духом були з'єднані'. Навклір же дав їй досить золота, не на тілесну якусь потребу, якої вона не потребувала, але на аромати і кадила, якими ж гроби святих вшановувала. І відійшли в путь свою. Свята ж Домна вдень і вночі сиділа біля мученицьких гробів, кадячи і розливаючи аромати, і молячись зі сльозами. Не може таке бути, щоби діло святе утаїлося перед тими, що у пітьмі, ані щоби святої Домни мучеництва бажання не було здійнене: відкрито робила те, що належало до благочестя і святих чести. Сповістили ж цареві, що юнак один християнські гроби з кадилом обходить. Цар же, засміявшись, сказав: 'Випадає ж і йому рівною з ними загинути смертю, щоб на ділі пізнав, що люди по смерті нічого не відають, марно така честь віддається'. Те сказавши, зразу послав відсікти йому голову, і вбита була мечем Домна свята при гробах святих мучеників, молячись. Тіло її чисте вогнем нечестиві спалили. У той час і святий мученик Євтимій по багатьох муках був посічений. Так Нікомидія, наче зорями, своїми прикрасилася мучениками. Число дві тьми довершене дивним Гликерієм і блаженнішим Зиноном з Теофілом. До них же приєднався і Доротей з Мардонієм і Мигдонієм, Індис же з Горгонієм і Петром. І три святі діви: Агафія, Теофіла і — найгарніша — Домна. Всьому ж лику кінець Євтимій, на славу Христа, істинного Бога. Йому ж з Отцем і Святим Духом честь і слава навіки. Амінь. У цей день згадується святий Никанор Апостол, один із семи дияконів, пам'ять же його вшановують з иншими дияконами липня 28-го.  Місяця грудня в 29-ий день Пам'ять святих чотирнадцяти тисяч немовлят, яких у Вифлеємї Ірод убив  Побачив Ірод, як зневажили його волхви, розгнівався вельми. На кого ж розгнівався? Чи то на волхвів, що зневажили його, чи то на новонародженого Царя юдейського? Гнівався на волхвів, що не повернулися до нього ані не сповістили йому про отрочатко, на Христа ж гнівався, бо боявся, щоб не відняв у нього царства, думав-бо, що хоче царювати Христос земним царюванням, не відав, що царство Христове не є від світу цього. Що-бо зробив Ірод окаянний? Не міг ані волхвам відімстити — відійшли-бо, ані Христа убити — не знайшов-бо Його. Гнів свій вилив на неповинних немовлят. Як же звір лютий, коли буває поранений, дивиться не на того, хто його поранив, але, хто потрапить йому на очі, того захоплює, лютує, шматує, ніби того, хто поранив, — так й Ірод, зранений гнівом і не знаходячи тих, хто його поранив, схоплював і убивав немовлят, які нічим його не образили. Послав воїнів, наче на війну озброєних, повбивав всіх дітей, що були у Вифлеємі і у всіх межах його від двох років і нижче — за часом, що Його, очевидно, випитав у волхвів. З цього дехто говорить, що по Христовому Різдві два роки минуло, коли немовлята були вбиті. Це Георгій Кедрин пише: 'Після двох років Ірод немовлят повбивав'. Але не здається, що було так. Хоч Ірод пам'ятав час появи зорі, повідомлений волхвами, однак, за Золотоустим і Теофілактовим повіствуванням [як же у Сказанні про поклоніння волхвам мовиться], зоря за багато часу перед Різдвом Христовим явилася. Наскільки ж 'за багато'? Якщо в сам час Благовіщення, то від Благовіщення Богородиці до Різдва Христового часу було дев'ять місяців. Волхви ж у сам день Різдва до Єрусалиму прийшли і перед Богородиці непорочним очищенням Христові у Вифлеємі поклонилися, і иншим шляхом у край свій відійшли. Не зразу Ірод довідався, що зневажений ними, але думав, що не знайшли вони того, кого шукали, і тому посоромилися через своє прогрішення, явитися перед ним не посміли і відійшли собі таємно, соромлячись. Тоді днів чотирнацять минуло, і очищення Богородиці славне у церкві Соломоновій було, Симеон же старець і Анна-пророчиця про Христа свідчили і багатьом людям про Нього відкрито благовістили. Тоді Ірод пізнав, що зневажений є волхвами. Все-бо у час непорочного того очищення і Господнього Стрітення, що в церкві було, відоме стало всьому Єрусалиму, тоді ж і цареві Іроду. І зрозумів Ірод, що то справді було отроча шукане і що прадивими були слова волхвів, про новонароджене дитя сказані, — Його ж і знайшли у Вифлеємі, але не повернулися ж до нього, Ірода, зневажаючи владу його. І гнівався беззаконний несказанно. Зразу ж таємними хитрощами і підступом дитя те знайти турбувався, настійливо докладаючи зусиль багато днів. Але не зміг знайти того, хто утік після очищення зразу до Єгипту. І продовжувались Іродові спроби віднайти Христа аж до року. Після цього лежав перед ним шлях з якоїсь потреби іти в Рим до кесаря, і сумував вельми, що не знайшов шуканого дитяти, боявся, щоб без нього не знайшовся в народі цар і не прославився, і не відібрав царства юдейського у нього. Поклав-бо в умі своєму винищити всіх вифлеємських дітей, щоб так і народженого царя з ними убити. І сталося те беззаконне дітовбивство у рік по Різдві Христовому, грудня 29-го, в який і пам'ять їхню шанувати прийняла Церква, — було тоді від часу появи зорі рік один і дев'ять місяців. А тому що від двох років повбивав немовлят і нижче, — це зробив зі страху і більшої перестороги, — так святий Золотоустий говорить: 'Тому що Ірод від двох років і нижче немовлят убивати звелів, не дивуйтеся, оскільки у катові зійшлися страх і лють, через те обережний був вельми і від великої тої обережности більше часу призначив убивству'. Співголосний цьому і Євтимій, кажучи: 'Думав Ірод, що не зразу волхвам зоря явилася, але швидше перед явленням зорі народилося дитя, через більшу обережність звелів попередити час дворіччям'. Убивали немовлят по-різному: одних мечем потяли, одних же об камінь і стіну розбивали, инших об землю вдаряли і ногами штовхали, ще инших руками душили, а ще инших розривали і роздирали, тих проколювали, а цих пополовині розтинали. Плакали гірко матері й аж до Небес криком великим кричали, волосся рвали, одежу на собі і плоть свою роздирали, що сповнилося речене від Єремії пророка: 'Голос в Рамі чутний стане, плач, і ридання, і крик великий'. Рахиль, плачучи за дітьми своїми, не хотіла утішитися, що нема їх. Рама — так називалося місто на високому місці, в наділі Веніяміновому стояло. Рахиллю ж дехто називав Вифлеєм, через те що Рахиль, жінка патріярха Якова, мати ж Веніяминова, там була похована. Від гробу Рахилі Вифлеєм Рахилі ім'я на себе узяв. І коли в Рахилі, тобто у Вифлеємі, вбиті були немовлята, тоді в Рамі-граді, що не дуже далеко від Вифлеєма міститься, чувся плач великий, і ридання, і крики великі матерів, що плакали за вбитими дітьми своїми. їх же плач почасти описали два святі Івани: Золотоустий і Дамаскин. Про нього ж перший оповідає таке: 'Це бачачи, матері питали убивць: 'Чому дітей наших убиваєте? Яку вчинили образу цареві чи вам?' І не було кому відповісти їм, нащо відбувається це марне убивство, не було нікого, щоб утішати їх від великого того плачу. Вони ж кричали, говорячи до воїнів: 'Помилуйте нас, люди, помилуйте нас! Чи ви не маєте матерів? Чи не знаєте материнської любови? Чи не маєте жінок? Не соромитеся на сосці і груди нагі дивитися? Чи не були і ви своїми матерями люблені? Чи не боїтеся, що і з вашими дітьми таке буде? Помилуйте нас, люди, не лишайте нас без дітей наших, але спершу нас убийте, не можемо терпіти смерти дітей наших, нас заколіть. Якщо діти наші вам щось погане зробили, щоб і ми бо разом з ними смерть прийняли'. Це і тому подібне з болю сердечного говорили і печаллю п'яні були, без сорому одяг свій на собі, яким же належить покрити сосці, роздирали, груди свої з жалости оголювали і камінням себе в груди били, щоки свої здирали, волосся виривали, Небо у свідки призивали, кричучи до Бога, що це така велика сваволя царя: 'О Владико наш, Господи! Твоєму творінню він противиться, Ти створив, а він убиває. Ти дарував нам дітей, а він у нас відбирає. Нащо чоловічий рід народили, якщо така гірка смерть для дітей наших?' Другий же Святий Іван так розмірковує: 'Присідали [біля вбитих немовлят] матері, що перетерпіли [в народженні] біль, розплетені мали коси, руки в повітрі здіймали, волосся рвали, попелом голови свої посипали. Небо свідком представляли, сльозами обливаючись і до царя Ірода неприсутнього, як до того, що тут є, говорили: 'Що то за новий наказ на нас, о царю? Чи ти не є батьком своїм дітям? Чи не знаєш, яка любов батьків до дітей? Чи зоря тебе образила? То чому не стріляєш в небо, але молоконосні висушуєш наші сосці? Чи волхви тобі пакість створили, то чому на персів не воюєш, але Вифлеєм обездітнюєш? Якщо народився новий цар і з книг про Нього прийняв свідчення, то візьми Гавриїла і посади до в'язниці' (Доти святий Іван про ридання матерів Вифлеємських). По убивстві ж святих немовлят, їх же число чотирнадцять тисяч, скоро і на самого того убивцю Ірода-царя впала кара Божа, бо гіркий прийняв життя свого кінець. Повіствує святий Теофілакт таке: 'Огницею і чревницею охоплений, і набряком ніг, і гниттям члена сім'яного, що черви породжує, і забиттям ніздрів, і трепетом всього тіла, і розсіданням всіх членів лукаву свою викинув душу. Розповідається ж, що недостатньо йому було немовлят Вифлеємських убивства, але і з громадян єрусалимських на кончині своїй багато головніших і чесніших людей віддав смерті. Убив Іркана, архиєрея юдейського, і всіх первосвящеників і книжників людських, в яких же спочатку питав, де Христос рождається, а вони ж казали йому: 'У Вифлеємі Юдейському'. їх пізніше мечем сікли. Це ж сталося праведним судом Божим, бо всі ті з Іродом єдинокупно убити отроча народжене нарадили, разом з Іродом і зле закінчили, як же говорить ангел до Иосифа в Єгипті: 'Повмирали ті, що шукали Душу Отрочати'. Це не один Ірод шукав, але і всі радники його, первосвященики і книжники. Не один-бо помер Ірод, але всі, що з ним шукали Душу Отрочати, повмирали. Той Богом вбитий, а вони Іродом вбиті. Йому ж бо приязні були, від нього і смерть вбивчу прийняли. А тому що всі вони убити Христа мали намір і з Іродом те узгоджували, ясно є з того: праведного того Симеона, старця-Богоприємця, за свідченням святого Єпіфанія, за його свідчення про Христа, в церкві перед усім народом створене, не удостоїли достойного, коли помер, поховання, яке належалося такому святому мужеві, премудрому учителеві, прозорливому пророку і всечеснішому старцеві. Ще ж і святому пророкові Захарії смерть влаштували за те, що Пречисту Діву, яка увійшла в церкву заради очищення з дитям, поставив на місці дівиць, на якому ж жінкам, що мають мужа, не випадає стояти. А про це згадують Григорій Ниський, Кирило Олександрійський і Андрій Критський. І коли книжники і фарисеї, бачивши те, почали обурюватися, Захарія протистояв їм, повідомляючи, що та Мати і по Різдві є Дівою Чистою. Коли ж не вірили вони, сказав святий, що природа людська зі всім творінням підкорена є Творцеві своєму, і в Його те всесильних руках є, як же хотіти влаштувати творіння Своє і зробити, щоб Діва народила і по Різдві залишилася Дівою. Через те ж і цю Матір не відлучив, казав, з місця дівчат, бо є діва справжня. Розпалилися-бо серцями своїми книжники на Захарію, ніби на явного законопорушника, і заздрісно гнівалися через дві речі: і що Матір дитини на місці дівиць поставлена, і що про дитя такі подавалися свідчення. Не утаїли те перед Іродом, але сповістили йому пізніше, а тим часом Йосиф і Марія втекли до Єгипту. І шукали зразу дитя — не знайшли. І з того часу гнівалися на Захарію святого, разом же і на Симеона-старця вельми. Симеон-бо скоро помер — поховання чесного не зробили. А для Захарії пізніше смерть в Ірода виходили, і в час убивання немовлят вифлеємських і Захарія-святитель, бо Івана, сина свого, не дав на убивство, сам вбитий був між церквою і вівтарем: книжники і фарисеї те йому влаштували за свідчення про Пречисту Діву та її на місці дівиць поставлення. Достойні-бо і самі убивства після того, від того ж Ірода, Царя свого, отримали. Якою ж мірою міряли, такою ж і самі вимірялися. Ще ж окремо висік Ірод сімдесят мужів мудріших, їх же собор сенедріоном називається, одного лише з них залишив живим — і його осліпити звелів. Були у той час в Єрусалимі два премудріші і славніші всіма ж люблені учителі — Юда, названий Аврифей, і Матей Гаргулоти — їх з деякими їхніми друзями живих спалив. А перед тим на свій власний дім повстав був люто: убив свого брата і сестру Соломію, і мужа її, що був з коліна Давидового, і свою жінку Маріямну, що також з роду Давидивого була, і сина свого, від неї народженого, Антипатра, і знову двох синів, Аристовула і Олександра, і инших багатьох неповинно передав смерті. Накінець, маючи викинути окаянну свою душу, заповідав своїм, собі найвірнішим, воїнам про инших мужів найкращих жидівських, — їх же ще немало мав у путах утримуваних, — щоб, коли вийде душа його з нього, зразу вбити всіх инших в'язнів, щоб не зраділи через смерть його жиди, але хай більше заплачуть, бачачи стількох багатьох мертвих своїх. Так і було. Так поганий погано загинув із шумом, і багатьох згубив разом зі собою. Той-бо в пекло зі своїми однодумцями вселився, святі ж немовлята, за Христа вбиті, на Небесах з ангелами спочивають: таких-бо дітей воістину є Царство Небесне у Христі Ісусі, Господі нашім, Йому ж слава навіки. Амінь.  У той самий день житіє преподобного отця нашого Маркела, ігумена обителі незасинаючих  Маркел преподобний був з граду Апамеї Сирійської, роду славного і багатого християнсьісого. Осиротівши ж в юності своїй від батьків своїх, пішов у велику Антіохію, щоб вивчити зовнішню премудрість. її ж скоро і добре опанувавши, захотів внутрішнього духовного любомудрія і через те хотів іти в Ефес, чувши, що там є багато мужів, у чеснотах досконалих. Вийшовши з Антіохії, спершу батьківський спадок, що мав в Апамеї, вельми великий, роздав бідним, тоді, все світське зневаживши, до Ефеса дістався, де в одного боголюбця перебував. Наставляв його на чесноти раб Божий Промот, який був такої досконалосте, що через зачинені двері входив у храми Господні на нічні молитви. Від нього і від инших святих мужів, що там були, Маркел блаженний, на життя, сповнене чеснот, взираючи, збирав собі велику користь і, ніби з різних квітів вінець сплітаючи, різних научався чеснот, різні приклади життя богоугодного там маючи. У добровільній же бідності живучи, потрібне для тіла свого з праці рук своїх добував, писати гарно вміючи. Ночі-бо всі на молитві проводив, а дні — у писанні книг. За них же праведну ціну взявши, то на необхідну собі потребу брав, то роздавав бідним. Такий був життя його, сповненого чеснот, початок. Тоді, чувши про одного авву Олександра у Візантії, словом премудрого і ділом великого, який наставляв до спасіння душ багато, до нього, залишивши Ефес, Маркел поспішив. У той час божественний Олександр із братією своєю перебував при церкві святого Мини. Тоді при самому березі моря пречистий монастир заснував, у ньому ж новий справді, але кращий за инші устав законоположив, щоб безперестанними вдень і вночі славився Бог псалмоспівами. І погодинно брати співали у церкві. У Візантію прийшовши, Маркел запізнався з одним із братів обителі тої на ім'я Яків — він привів Маркела до авви Олександра. І одягнув його авва у чин чернечий, прозрівши в ньому Божу Благодать, і дещо божественне про нього прорік, кажучи про обох, про Якова і Маркела, таке: 'Андрій першим услід Христа пішов, але Іван його догнав'. Андрієм називаючи Якова, Іваном же Маркела, бачив обох, що єдиним до Бога духом горіли. І що Яків, ніби Андрій, перший був у ярмі Христовому, але Маркел, ніби Іван, в багатьох даруваннях його перевершить. Був-бо справді до святого Івана-дівственника і богослова подібний дівством своїм непорочним і премудрістю богонатхненною. Подвизаючись же в обителі тій часу достатньо і провидіння дар здобувши, передбачив скору смерть учителя свого авви Олександра і те, що після його переставлення йому дасться честь настоятеля. Не хотів-бо молодий цей старшими володарювати і мати їх у підпорядкуванні — сам любив бути під начальством, вийшов таємно з монастиря і, обходячи навколишні краї, отців святих у подвизі відвідуючи, від кожного з них осібну приймав собі користь. Тим часом Олександр божественніший відійшов до Господа, і шукали Маркела всі брати однодушно на Олександрове місце, але, тому що не знайшли, сумували. Тоді один з них, Іван, муж старий і благорозумний, йому ж і Яків той блаженний місце уступив через чесну сивину його і досконале благорозумство, аввою обителі поставлений був. Те довідавшись, святий Маркел зразу у свою обитель повернувся — і раділи брати через його повернення. Авві ж Івану близький був вельми, вельми-бо благопотрібний і помічний йому був, як рука права. За якийсь час авва Іван, за радою Філотеєвою, переселив монастир на місце безмовніше, що у Бітинії було напроти Состена, що називалося Іринеум, що означає 'мирне'. Бо й справді те місце було мирним ченцям перебуванням: віддалене було від людських розмов і бентеги. Перенісся ж із монастирем і устав той прекрасний, преподобним Олександром законовстановлений, щоб вдень і вночі псалмоспівами в церкві Бога славословити братам на переміну, через що монастир той аж донині називається обителлю незасинаючих. Там Маркелові все монастирське облаштування і піклування як вірному у всьому і у всілякій службі досвідченому довірилося. Йому ж і саме начальство вручитися скоро мало, про що хоч і сам прозорливими передбачив очима, проте й иншим про те ж від Бога відкрито було. Ігумен-бо монастиря, що був поблизу, на ім'я Македоній [не той же Македоній, що був духоборець, але инший, той-бо був з числа відкинутих, а цей — один із преподобних], муж-провидець, цей прорік блаженному Маркелу, що не лише пастирем словесного стада має бути, але і славним ім'я його буде по цілій землі через висоту чеснот його і святости. І багато з еллінів і варварів завдяки його навчанню батьківський залишали блуд, до Бога наверталися — і прославився Бог через нього. Преподобний же Маркел настільки був смиренний, що й ослів монастирських сам пасти не соромився, і ледве впросили його брати, щоб перестав пасти безсловесних, — достойний він бути пастирем словесних. І невдовзі авва Іван до Господа відійшов, блаженного Маркела ігуменом обителі незасинаючих поставлено, і був вельми милостивий до вбогих, щодень багато голодних годуючи. Бог же сприяв добрим його намірам: як же бо колись п'ять хлібів і дві рибини розмножив, щоб нагодувати п'ять тисяч людей, так в обителі Маркеловій дещицю їжі чудесно невидимо примножив, що вистачило не лише братам, але і великій кількості вбогих і подорожніх на щоденне прогодування, як же пізніше явить слово. Примножувалося словесне стадо, і щодня число братії прибувало — потреба була пастиреві у просторішій загороді, в більшому молитовному храмі, і більшій кількості їжі та в инших, що належать до людських, потребах для стількох мужів духовних, що до нього, як до дзеркала чеснот, збиралися, а він тоді все на прогодування вбогих витратив. Бог-бо, на Якого преподобний поклав надію, не залишаючи тих, що для Нього працюють, подбав про потрібне для них. Був один муж на ім'я Фарертій, що мав заощаджень і багатств багато, він, полюбивши за Богом життя, прийшов до преподобного Маркела, ведучи і двох синів своїх зі собою, малих хлопців, і просячись ченцем стати. Подарував обителі і всі свої багатства, і одягнули його разом з обома синами в чернечий образ. За ті бо принесені маєтки спершу збудовано нову від основи церкву кам'яну, прекрасну і превелику. Тоді всю загороду монастирську і багато келій нових, старі ж обновили. Ще ж і лікарню побудували простору, також і притулок для подорожніх, і все, що належить, здійснилося створенням добре: їжа ж, і одяг, і все инше потрібне з маєтку того для обителі придбалося. Так Промислитель для всіх, хто шукає насамперед Царства Божого і правди Його, це все додав. Розійшлася ж повсюди слава про преподобного Маркела і про устав незасинального славослов'я обителі його. Багато наслідували той чин і у свої монастирі чин той і наставників для нього позичали, і так, як від Едему-ріки, з обителі Маркелової у всі монастирі по різних краях і градах розходилися устави і звичаї чернечого життя і церковного безперервного співу. І було видно у кожному монастирі ігумена з обителі Маркелової і весь чин тої обителі незасинаючих, що всім, які в тих краях були, монастирям Маркел святий був чиноначальником, архимандритом, законодавцем і управителем. І багато, за пророцтвом вищезгаданого Македонія-провидця, від блуду еллінського і варварського під керуванням Маркеловим приводилися до Бога, і лики земних ангелів вдень і вночі Богові співали, примножувалися. Але вже час про чуда Маркелові дещо розповісти. Троє єпископів були полонені варварами і, з полону визволившись, верталися до себе. А тому, що путь їхня повз обитель Маркелову лежала, повенули до преподобного. Він же, їх люб'язно прийнявши і давши спочинок, коли відходили в путь, хотів напутствувати, як вельми вбогих. Прикликавши ж економа, Юліяна на ім'я, спитав, скільки мають у скарбниці грошей. Той же сказав, що десять срібняків. Звелів-бо преподобний, щоб всі десять віддав єпископам тим убогим. Він же пішов і дав по одному лише, а инші затримав на монастирську потребу. Святий же те духом провидів, прикликав економа і звелів, щоб обов'язково віддав і инші срібняки єпископам тим. Пішов же економ, дав їм ще по два, і витратив дев'ять, одного ж, десятого, затримав — і то задля убогих, що кожного дня приходили. Після цього чоловік один боголюбивий, духом ведений, прийшов до преподобного і дав йому на монастирські витрати дев'яносто талантів золота. Прикликавши ж економа Юліяна, преподобний Маркел сварив на нього, викриваючи скупість його і кажучи: 'Ось хотів нам Бог рукою цього благочестивого чоловіка послати сто талантів, але тому що ти не послухав мого наказу — затримав один срібняк, через те спільний всіх Промислитель, що хотів нам сторицею подвійно віддати, позбавив нас десяти талантів'. Економ же засоромився, впав у ноги йому, прощення просив. Мав же преподобний і зцілювальну благодать. Єлпідія-монаха, що рану страшну в устах мав, єдиним доторком зцілив. Стефана-монаха, який природний прохід твердо закритий мав, що ніяке лікування не допомагало і вже втратив надію на життя, також доторком своїм, охопивши живіт і хребет, полікував. Коли вищезгаданий економ Юліян розхворівся і при смерті був, подвійне йому подав лікування, — тілесне і душевне, — наказавши спершу, як же належало, щоб слухався наказаного ані не уповав на тимчасове життя, але на Бога, що про всіх однаково піклується, покладався. І так виправивши його душу, підняв з одра хвороби і тіло. Але передує сказанню річ чудесніша: жид один із сонмища Самаритянського, маючи на тілі своєму неізцілимої хвороби рани, смороду сповнені, коли всіляка премудрість лікарська втратила силу і на зцілення не було надії, до останньої надії поспішив — до цього швидкого і безкорисливого лікаря Маркела преподобного. Спитавши його про віру, преподобний, коли довідався про його злочестя, сказав, що неможливо йому зцілення отримати, якщо спершу не відвернеться від нечестя свого і не прийме віри християнської. Жидовин же обіцяв, що, коли отримає зцілення, зразу християнином стане. Вмовлений був старець, зцілив хворого молитвою — і зразу зцілений до християнської приєднався віри. Днів же чотири не минуло, як знову жидовин той до свого нечестя повернувся, як же кажеться: пес повернувся до своєї блювотини. Повернулася йому знову і хвороба попередня. Як же бо за увіруванням ішло зцілення, так і за відступництвом його — попередня неміч. І треба було йому, хоч і не хотів, знову прийти до святого, і знову відмовлятися від нечестя, до благочестя ж приєднуватися, і схилятися на милість отця незлобливого. Отримавши ж знову зцілення, знову за декілька днів свиня в багно полізла — і напали на нього знову ще лютіші рани. Що ж робив окаянний? Знову безстидно до святого прибіг. Так було багато разів. Врешті сказав йому преподобний: 'Знай, чоловіче, що не мене, але Христа обманюєш, не я-бо тебе, але Христос зцілює, і не можеш перед Всевидячим Його оком утаїти иечестя серця твого, устами Його шануючи, а серцем далеко стоячи, словом благочестя ісповідаючи, а ділом до давнішого свого злочестя схиляючись. Відклади-бо всіляку оману і лукавство, всім серцем до Христа навернись — і не лише тілом, але і душею зразу зцілишся' . Окаянний же і безумний жидовин відповідав до святого: 'Що буде мені, терпіти буду, батьківської ж віри ніколи не покину'. Преподобний, те почувши, мовчки пішов від нього. Жидовин же той, трохи відійшовши від обителі святого, зразу на шляху раптово впав і став мертвий тілом і душею. Те довідавшись, блаженний отець заплакав, як через щось, плачу варте, і сказав: 'Не випробовуй Господа Бога свого'. Але знову до зцілення вірних повернемо повість. Муж один на ім'я Кир, що пізніше дивовижний був в чернечому житі і багатьом за приклад був, він перед чернецтвом своїм, міцний тілом і до боротьби дуже вдатний, несподівано — Бог допустив від диявола, щоб був як другий же Йов, — вражений був гноєм з ніг до голови, і зігнило на ньому все, не лише шкіра, але і плоть, і жили, що кості лише голі видно було. Який же був біль чоловікові тому, вимовити неможливо, неможливо було і полікувати його жодними людськими лікуваннями, лише божественними, — їх же подателем був Маркел святий. У нього-бо хворий зі сльозами зцілення шукав. Зразу блаженний руки свої преподобні до Бога возніс, за звичаєм належну молитву за хворого сотворив, тоді рукою торкнувся ран, сказав: 'О муже добрий, не пасує тобі хворобами тими бути здоланим ані не випадає, з невидимими ворогами борючись, про тіло мати турботу, але покладайся на те, що, коли Вишнього матимеш за заступника свого, втече ця виразка від хатини тіла твого'. Коли це святий говорив, зразу покинула його хвороба, і було так, як в Єзекиїловому пророцтві пишеться: тіло наростало на ньому для всіх помітно, кості покривалися, виразки тілом наповнювалися, виправлялися жили, зміцнювалися суглоби, і шкіра натягалася — став же здоровий Кир більше, ніж сподівався. Такі угодник Божий благодаттю, від Бога даною, зцілення чудесно подавав і не лише тим, до кого руками доторкався, але і тим, від кого сам далеко стояв. В одного диякона мирського на ім'я Євгеній жінка до пологів наближалася, не могла розродитися і не було допомоги ні від лікарів, ні від повитух, що служили при пологах, але вже, на всіх втративши надію, при виході душі була, нічого не знала ані про себе не пам'ятала. Поспішив-бо муж її Євгеній-диякон до преподобного і, ноги його чесними сльозами окропляючи, просив допомоги від святих його молитов. Помолився ж преподобний і, хліб благословивши, віддав дияконові, щоб скоро поклав на грудях хворої. І коли це сталося, зразу жінка народила немовля і від хвороби звільнилася. До тями ж прийшовши, спитала: 'Де є той чернець, що звільнив мене від хвороби моєї? Де той, хто з воріт смерти мене визволив?' Питали її, хто і який був з лиця той, про кого ж говорить. Описала образ і подобу того ченця, що явився їй, і всі пізнали, що Маркел преподобний явився був їй і від біди смертної вибавив. Такої ж блаженний той отець був досконалости і рівноапостольного життя, що чистоти його заради і святости ангели з ним співмешкали. Сергій-бо, ігумен монастиря, що при ріпі Євфрат, чувши про преподобного, бачити його прийшов, і незрівнянно більше побачив сам, ніж оповідали йому про нього. Якось-бо стояли вони на молитві, і бачив Сергій, що коли преподобний Маркел колінопоклоніння творив, двоє ангелів світлих з обох боків святого підтримували, із землі його підіймали, лице ж йому в молитві просвітилося, як блискавиця. Те Сергій бачивши, від страху затрепетав. І ледве лишився в ньому дух його з переляку. Але й иншим отцям великим відкривав Бог дещо про угодника свого Маркела. Єлисей, ігумен монстиря в Дессі, хотів святого бачити і про життя його довідатися, про те Богу молився. Явив йому Господь у видінні Маркела, такого, яким був виглядом і подобою, і чеснот його висоту відкрив йому, про що пізніше Єлисей сказав учневі святого — Петрові, коли трапилося бути в нього. Гавдіолові, ігуменові монастиря, що в Помпейському граді, що при морі Евксінському був, відкрито було, що Маркелові рівна з Мойсеєм-законодавцем благодать від Бога дасться. І сповістив те Гавдіол Таласію, учневі Маркеловому. І воістину пророчу мав благодать преподобний: що-бо кому прорік, те і збувалося. Прийшов до нього якось один єпископ вельми скупий, у нього просив блаженний, щоб дав йому в борг два золоті на потребу жебраків. Єпископ відмовив йому і не дав, сказавши, що не має. Тоді преподобний пророчо йому каже: 'Скоро ані тіла свого мати не будеш, його-бо прийме гріб, а золото твоє візьме община монастирська'. І було так. Двох-бо днів не минуло, і помер єпископ, маєток його відданий був в обитель преподобного, за пророцтвом його. Передбачав же преподобний і далеке, як те, що близько було. Учням його, що через якусь монастирську потребу по Евксінському морю в кораблі пливли, у штормі ж і бурі великій були, і втратили надію на життя, преподобний явився і допоміг — без перешкод їх до пристані привів. Коли ж були вони у граді Аркирському, один з них на ім'я Павло розхворівся вельми, і думали друзі залишити його там. Він же, зітхнувши з серця, сам плачем закричав: 'Де є, о отче Маркеле, твої молитви, ти-бо мене Богові вручив, і це ось я вже гину, а ще гріше, що поза твоїм стадом і далеко від моїх братів!' Коли так хворий у Агкирі зі сльозами говорив, преподобний, в обителі будучи, плач і скорботу його почувши, Кесарію, учневі своєму, сказав, що 'один з посланих на службу братів наших є в скорботі і хворобі'. І вставши, помолився за нього, і зразу Павло став здоровий. Запам'ятав же Кесарій час, і коли повернулися брати, виявилося, що в той час Павло в Агкирі виздоровів, коли отець, провидівши його хворобу, помолився за нього. Карав Бог часом землю голодом великим, і прийшов до преподобного начальник житниці монастирської на ім'я Малх, сповіщаючи, що вже закінчується зерно і заледве може бути на десять днів хліба. Святий же сказав Малхові: 'Іди роби свою роботу і не турбуйся ні про що ж'. Малх же, думаючи, що авва сподівається, що звідкілясь принесуть достатньо хліба, за звичаєм давав, що було в житниці, не лише на потребу братії, але й убогим. Минуло ж п'ять днів, і вже дуже мало чого у житниці було, знову Малх до авви прийшов, сповіщаючи про закінчення зерна. Авва ж знову, як же і спершу, відіслав його до своїх справ, не турбуватися про те наказуючи. Через два дні не залишилося у житниці нічого, і прийшов Малх збентежений до авви. Преподобний же, вставши, до житниці прийшов і відчинити її Малхові велів. Малх же під присягою повідомляв, що не залишилося ні одного зернятка і нема що відчиняти, проте відчинив. І ось побачив повну житницю всілякого зерна і настрашився. Преподобний же поганьбив невірство його. І з того часу не порожніла житниця, поки не минув голод: скільки-бо житар одного дня витрачав, стільки на наступний день знову знаходив. І так преподобний не лише братів, але і силу-силенну жебраків, і убогих, і подорожніх же, і прихідців прогодував у часи голоду. Все це чудесні є діла Господні, угодником його Маркелом здійснювані, але за ними йдуть ще чудесніші. Павло один, не той про якого вище мовилося, але инший, монах же чином, в обителі тій розхворівся до смерти, послав до святого, просячи, щоб до нього прийшов. Дійшовши ж до обителі Маркелової, посланець побачив, що зайнятий він з єпископом Халкедонським догмами церковними. І не міг святий бігти зразу до хворого, поки про церковні справи з єпископом нарада не закінчиться. Тим часом хворий помер. І прийшовши, преподобний побачив, як все щодо мертвого вже здійснилося, і вже до поховання виносити починали. Великий у вірі цей отець, очі тілесні, разом і душевні, до Небес возвівши, помолився, як же йому був звичай, в таємній серця свого келії до Бога належно і поклав на мертвому свою руку. Дехто ж із тих, що там стояли, ображали його в помислі своєму, кажучи: 'Хіба цей старець не йме віри, що мертвий лежить, і пробує руками'. Коли вони так собі думали, а святий мервого своєю торкався рукою, зразу мертвий ожив і, піднявшись, сів на одрі, і почав говорити — всі злякалися і трепетали від страшного чуда його. Преподобний же забороняв тим, що там були, розповідати про чудо те будь-кому. Але не може таїтися Божа велич і такий Його в преподобному дар. Що ж скажемо про силу і владу великого того отця, яку мав на бісів? Вони ж, як порох змітається вітром великим, так від людей його молитвами проганялися. Якось приведені були до нього чотири біснуваті, їх же біси люто мучили, кричали до святого: 'Звели вийти нам, бо владу над нами маєш'. Святий же мовчав й ані оком не глянув на них, але тільки до Бога молився в собі, кажучи: 'Помилуй, Господи, своє творіння, бачиш-бо ворожий підступ, що цими лукавими словами хоче вкинути його у зарозумілість'. І так мовчав святий, біси ж вийшли — смиренням його переможені були. Але хто оповість детально преподобного отця нашого чудесні діяння? Хто перерахує Божу у ньому благодать? Хто вимовить велику без крихти сумніву його віру, якою ж можна велике творити? Часу не вистачить оповідачеві. Отож не багато із безчисленних, а достатньо для користи нашої і для прославлення ж дивного у святих Бога є таких. Зайнялася колись Візантія вогнем великим, краще ж сказати, гнівом Божим, і згорів град великим полум'ям, від Бога за гріхи покараний. І ніяк не було можливим погасити негаснучу полум'я силу, що все з бурею великою поїдала і в попіл перетворювала. І вже не було надії, щоби хоч один дім зміг від спалення цілий залишитися, бо вогонь весь град охопив навколо. Довідавшись про те, преподобний Маркел став на молитві, руки вгору возвівши і сльози з очей проливши. Став-бо зразу і вогонь, не поступаючись далі, — і врятувалося півграда. Вся-бо сила вогненна несподівано, ніби якимись превеликими дощами, сльозними отця преподобного краплями погасилася. Після цього річ трапилася така. Боярин один Ардавурій, син Аспара, лютий вдачею, вірою аріянин, розгнівався на одного підопічного собі на ім'я Іван і хотів його убити. Той же не мав де сховатися, втік до обителі Маркела преподобного. Довідавшись про те, Ардавурій послав рабів взяти його звідти, але преподобний не дав. Знову боярин послав із проханням, разом і з погрозами, до преподобного, щоб у будь-якому разі віддав йому Івана. Але преподобний тих відіслав без нічого. Розгнівався ж Ардавурій, послав воїнів озброєних, щоб і насилу виволокли з монастиря Івана, а як буде противи тися, хай мечем уб'ють. І коли обступили воїни обитель навколо з оголеною зброєю і хотіли брати монастир приступом, прийшли брати до святого, просили зі скорботою, щоб віддав воїнам Івана, бо через нього [казали] і ми, невинні, загинемо. Преподобний братів не послухав [милосердний же був і не хотів віддати убивчим рукам людини, смерти не винної], звернувся до духовної зброї, до сили хреста святого, — ним же загородившись, сам проти воїнів вийшов. І зразу напав страх великий на всіх воїнів. Побачили-бо хреста, що променями сонячними сіяв, навколо ж нього вогняне полум'я велике дуже, блискавиці і громи. І, кинувши зброю свою, налякані бігли до того, хто послав їх. Чув же те Ардавурій, налякався і сам і, погамувавши свій гнів, пробачив Іванові. Але тому що тут Ардавурія і отця його Аспара згадано, не є зайвим і про кончину їхню сказати, про неї ж відкрилося преподобному. Аспар був перший після царя, родом і могутністю сильний, з народу він готського, під його ж рукою було все воїнство грецьке. Мав же двох синів, цього Ардавурія і другого, молодшого, на ім'я Патрикій. Протистояв же цареві у багатьох речах і зі всім домом своїм царському домові таємно ворогував, і всій Церкві Христовій був тяжкий вельми: багато-бо аріянам помагав, озлоблюючи правовірних. Благочестивий же і христолюбивий цар Лев, названий Великим, лагідний і богобоязливий, терпів до часу: чи то від незлостивости, чи тому, що вся сила грецького воїнства, у ньому ж тоді аріян було багато, до Аспарового дому приставала і його слухала. Коли мав той злочестивий дім смертним падінням знищитися і загинути, бачив преподобний Маркел у сні видіння таке: лев боровся зі змієм, але змій, величини безмірної, бив лева хвостом і перемагав. Сумував лев подоланий і обходив змія марно: не міг нічого йому злого зробити. Тоді обидва, змій і лев, помучившись, відпочивали. Помалу ж лев відпочив і, сили набравшись, несподівано, ніби зі сну збудившись, на змія з сильною люттю кинувся і, об землю вдаривши його, переміг. Те авва Маркел у видінні бачивши, пророкував, що Аспар зі всім домом своїм від царя загинути має: лев-бо бачений був прообразом царя Лева, змій же великий — Аспара, що справді був змієм, угризаючи і шкодячи правовір'я зловір'ям аріянським. Видіння ж те святого і пророцтво його прийняла подія скоро така. Лев, цар благочестивий, хотівши благістю і милістю своєю дім Аспаровий собі примирити і з ворогів зробити собі друзів, ще ж і до благочестя привести їх намагався. Аріядну, доньку свою, заручив синові Аспаро вому молодшому, на ім'я Патрикій, за жінку, і хотів його по собі зробити царем: не мав-бо сина, зятя ж на царство возвести замислив. І був поголос в народі благочестивім великий. Забоялися всі, щоб не до кінця ображена була Христова Церква аріянським підступом і злобою, бо зять царевий аріянином був. Зібралися ж усі правовірні з єпископами та священиками і, святого Маркела-старця зі собою взявши, ішли до царя на іподром і говорили, щоб не робив того, щоб не возводив на царське достояння зловірного, але або єресі аріянської зять царевий хай відречеться, або якщо в єресі обов'язково бути хоче, то царської чести хай не приймає. Цар-бо Лев, вгамовуючи народ, обіцяв всіляко зятя привести до правовір'я, і вже й зять, хоч і лукаво, до благочестя приєднався, але проте поголос в народі не припинявся. Тим часом відкрилася відома Аспарова злість і злі наміри, що не лише царського вінця, але й голови царевої шукав зі синами своїми — хотів царя убити. Повстав-бо весь народ на дім Аспаровий: не терпіли такої його підступности і хотіли його зовсім згубити. Він же, злякавшись, втік із синами в Халкедон і в церкві святої мучениці Євтимії замкнувся. Мав зі собою багато воїнів, що навколо церкви стояли та охороняли його здоров'я. Але звідти мирними царськими словами був виведений і в град царський прикликаний. Тоді незадовго від Зинона [царською радою] Аспар і син його Ардавурій убиті були. Патрикія ж, зятя царевого, у вигнання послано. А Аріядна, заручена йому царівна, віддана була Зинону, що пізніше, після царя Лева, грецьке прийняв царство. Так зміїний рід, Аспарів, говорю, дім, загинув із шумом — Левом, за пророцтвом святого, переможений. Але ми до святого Маркела знову повернімося. Коли народ цей зі святителями і пресвітерами мали з собою і цього отця нашого як найкращого вождя і на іподром до царя Лева ішли, багато з достойних і тих, що мали душевні очі просвічені, бачили ангела Божого в образі найгарнішого юнака в білому вбранні, підперезаного поясом золотим, — ішов зі святим Маркелом і підтримував руку його. Видно було його через весь той час, коли з народом там ішов, і знову звідти повертався — аж до дверей перебування свого. Привівши його до дверей, ангел невидимим став. Звідси очевидним є, наскільки був блаженний той отець любий Богові, що ангелів Своїх посилав йому на службу, щоб водили його в дорозі й охороняли. 1 збувалося на ньому сказане: 'Ангелам Своїм заповість про тебе зберегти тебе у всіх дорогах твоїх, на руках візьму тебе, щоб ніколи не перечепилися об камінь ноги твої'. Але вже час про кончину Блаженного сповістити і повість закінчити. Шістдесят років в чернечому подвизі звершивши, преподобний наближався до блаженної кончини своєї, всі дня життя перепровадивши богоугодно. І дорівнявся пророкам в прозорливості, патріярхам — у вірі й безсумнівному на Бога упованні, мученикам - у повсякденному тіла умертвленні. Уподобився Мойсееві в боговидінні, йому ж і в благодаті, як вище було сповіщено, був рівний. Давидові — в лагідності, Петрові-апостолові в — ревності, Івану — в дівстві і богослови і всім апостолам — в благодаті цілющій: був-бо всіх зцілень джерелом і рікою чудесних благотворень. Аежав він на одрі хвороби, плакали, оточивши його, багато братів. З них же був один на ім'я Лукіян з роду боярського. Прийшов у чернецтво, світське все зневаживши, — він і вправлявся у чеснотах більше від инших. Він, сильно плачучи, просив святого, щоб не залишав його без себе, як без керманича, в морі життя цього посеред хвиль спокус бідувати, але щоб взяв його зі собою. Преподобний же, на нього поглянувши, сказав: 'Дерзай, дитино, бо після мого відходу і ти скоро за мною підеш'. Зійшлися ж і з навколишніх монастирів ігумени, і брати, і з царського града святителі, і вельможі відвідати його хворого й останнє йому сотворити цілування. Він же кожному відповідну подав науку і, багато про користь душі і про вічне життя бесідувавши, звелів, щоб відступили від нього на час, — вдав, ніби хоче трохи заснути. Коли відійшли всі, заснув сном блаженним і вічно спокійним, передавши святу душу свою в Руки Божі. І покладений був чесно в церкві, яку сам збудував. Плакав же блаженний Лукіян на гробі його невідступно, у п'ятий день явився йому у видінні преподобний, кажучи: 'Чому сумуєш, чи не віриш, що впросив за тебе Бога, щоб і ти, не затримуючись, зі мною був?' Після видіння того Лукіян на третій день спочив у Господі, переживши після отця і учителя свого днів вісім. Так преподобний Маркел і після переставлення сповнив своє пророцтво — скоро взяв за собою, як же обіцяв, любого учня Лукіяна. І зі святими вони зрівнялися, стали перед всіх святих Святішим Владикою своїм у веселості і радості вічній, її ж і ми хай сподобимося молитвами його, благодаттю ж Господа нашого Ісуса Христа, Йому ж Слава навіки. Амінь.  У той самий день житіє преподобних отців наших Марка Печерника і Теофіла Плачивого  Давнім явленням і ближчим, Єзекиїлові пророку спершу, потім же напресникові Христовому показалася в ликах ангельських тварина поміж иншими, що подобу лева мала. Властиве є знамення те таємниче Маркові святому нашому Печерському, бо як же лев мертві свої породження голосом своїм пробуджує, так і цьому преподобному голосу дав Бог силу таку, що і мертві брати будилися і слухали його. З ними ж і в ангельському лику преподобного цього бачити добре є, бо, ангельський образ в чині чернечому за достоїнством носячи, як ангел прожив, як же святе життя його свідчить, про нього ж починаємо оповідати. Про час подвизання цього блаженного Марка краще за всі знамення свідчить варта прославлення річ оця, що при ньому перенесені були чесні мощі преподобного отця нашого Теодосія з печери в святу Велику церкву. Цей-бо блаженний, прийнявши святий ангельський чернечий образ, жив у печері, копаючи в ній руками своїми місць багато — не лише для занять молитвами, але і для поховання братів, що померли, і на своїх плечах землю носив. І так трудився завжди в ділі богоугодому, сподіваючись винагороди на небесах великої, — на землі ж ніякої не хотів приймати. Бо якщо хтось не з примусу, а сам з любови річ якусь давав йому за копання гробу, то зразу убогим віддавав. До того ж поклав блаженний на чересла свої залізо, яке всі дні життя свого носив, перебуваючи день і ніч на молитві. Від повсякчасної молитви не відлучався [як Бог поєднав] і від посту суворого, бо і воду в міру пив з мірила праведного — мідного хреста. І так пантруючого на дух ворога свого домашнього до кінця переміг: не лише темницею, але і трудом, і оковами, неспанням же і голодом. Умертвив [кажу] плоть свою не лише самотністю в темній печері, але і копанням, і підперезуванням залізним, чуванням же і постом. Таким чином в образі ангельському, як безплотний, перебував, не боячись смерти, але більше смерть боялася голосу його, ніби труби архангельської. Прийняв-бо преподобний отець наш Марко таке чудотворення від Бога, що і мертві слухали велінь його, що багатьма знаменнями було засвідчено. Одного разу копав він, як звичайно, гріб, і було так, що, потрудившись, знеміг і залишив місце тісним і нерозширеним. Сталось так, що один з братів хворих помер, і не було місця, окрім того. Принесений був мертвий в печеру, і ледве змогли вкласти його в гріб через тісноту. Тоді нарікали брати на Марка, що не могли мертвого поховати ані єлею на нього возлити через тісноту місця. Печерник же зі смиренням всім поклонявся, кажучи: 'Простіть мене, отці, за неміч мою, що не докінчив'. Вони ж йому далі докоряли, дошкуляючи. Тому ж блаженний мертвому каже: 'Тому, що місце тісне є, сам, брате, посунься і, прийнявши єлей, возлий на себе'. Мертвий же простягнув руку, трохи схилився і, взявши, єлей возлив на себе хрестоподібно: на лице і на груди — і знову посуд віддав, сам же перед всіма вклався і, лігши, усоп. І коли це чудо сталося, пройняв всіх жах і трепет. Знову инший брат, багато хворівши, помер, хтось із друзів губою, за звичаєм, його обтер, пішов у печеру, хотівши бачити місце, де мали покласти тіло того, кого він любив. І спитав блаженного печерника Марка про те. Блаженний йому відповідав: 'Іди скажи братові, хай зачекає до ранку, поки викопаю місце, і тоді відійде на той життя спокій'. Сказав же печернику брат: 'Отче, я і губою обтер тіло його, бо мертве є, кому велиш мені казати це?' Марко ж знову казав: 'Це місце, бачиш, ще не приготоване, кажу тобі, іди і скажи померлому таке: 'Говорить тобі грішний Марко, брате, перебудь ще тут цей день, зранку ж відійдеш до бажаного тобі Христа, поки приготую місце і сповіщу тобі'. Послухавши, брат пішов у монастир і побачив всіх братів, що спів звичний здійснювали над померлим. Тоді до умерлого каже: 'Брате, казав Марко, що місце для тебе ще не приготоване, зачекай ще до ранку'. Коли це сказав, дивувалися всі: зразу прозрів мервий і душа його повернулася до нього, і пробув день той і ніч живий, нікому нічого не кажучи, лише відкритими очима дивлячись. Зранку той брат, що перед тим приходив, ішов знову до печери, щоб довідатися про місце, чи приготоване. Каже ж йому святий: 'Йди скажи ожилому: 'Каже тобі Марко: покинь вже життя це тимчасове і перейди у вічне. Віддай дух свій Богові, тіло ж тут, у печері, зі святими отцями покладене хай буде, це-бо місце готове'. Прийшов брат, все це сказав ожилому, він же зразу закрив очі свої, передав дух в руки Божі. І так чесно покладений був у печері на місці приготованім, і цим преславним чудом всі диву валися, як словом блаженного ожив мертвий і знову словом його переставився, прославивши Бога вельми. Знову два брати були в тому ж монастирі Печерському, з'єднані любов'ю сердечною з юности самої, одне розуміння мали і прагнення до Бога — Іван і Теофіл. Вони впросили блаженного Марка, щоб влаштував їм місце одне спільне на поховання тіл обох, коли Господь звелить. За довгий час старший брат Теофіл відійшов кудись заради потреби монастирської. Молодший же смирення привести. Адже серця сокрушенні і смиренні [а не тих, хто старійшинством хваляться] Бог не зневажить. Тому ж не бачити тобі тимчасового цього світла, проси в Господа, щоб побачити славу Його у вічному світі. Ані смерти не бажай: прийде-бо, хоч би й не хотів. Але те буде знаменням відходу твого, що перед трьома днями кончини твоєї прозрієш. І тоді до Господа відійдеш, і там побачиш світло нескінченне і Славу невимовну'. Це про кончину Теофіла правдиве своє пророцтво преподобний отець наш Марко залишив, сам в Господі життя своє земне на землі закінчив і почав на Небесах — як повелитель мертвих і пророк — з Начальником Воскресіння Самим Ісусом і зі всіма святими пророками вічне життя. Мощі ж його чудотворні покладені були в печері, де ж сам собі гріб викопав, і подають щедрі зцілення всім, хто з вірою приходить до чесної його раки. Там же лежить і залізо, яке носив на собі преподобний, і хрест мідний, з якого воду пив, його ж устами своїми так освятив, що чудотворний він став. Бо якщо віруючі з постом прийдуть, вип'ють з хреста того чесного воду святу, понад всі води лікувальну, правдиве лікування надприродне на недуги свої приймуть. Блаженний же Теофіл, прийнявши рану в серці своєму, почав ридання подвійне, ридаючи гірко і через розлучення з отцем і наставником своїм преподобним Марком, і через свою кончину — її ж кожного дня чекав, згадуючи пророцтво блаженного печерника, що тоді розлучився. Проливав-бо струмки сліз, і знову множилися йому. Мав же блаженний Теофіл таку звичку, що коли починав молитву і приходили йому сльози, тоді підставляв посудину і над нею плакав, її ж і наповнив сльозами за багато років. Тоді світло очей своє прийняв і прозрів, за обіцянкою преподобного Марка, і зрозумів, що кінець його близько, тому ж почав молитися до Бога ревно, щоб приємні були сльози його. І, звівши руки догори, говорив таке: 'Владико чоловіколюбче, Господи Ісусе Христе, Боже мій, не хочучи смерти грішникам, але чекаючи на навернення їх, знаючи неміч нашу, Царю пресвятий, утішителю благий, хворіючих здоров'я, грішників спасіння, знемагаючих укріплення, падаючих вставання, молюся до Тебе у годину цю: уділи на мені недостойнім милість Свою, прийми пролиття гірких моїх сліз і вилий на мене милосердя Свого невичерпну глибину, щоб не спокусили мене повітряні митарства ані щоб не заволодів мною князь пітьми. Молитвами великих угодників Твоїх, преподобних отців наших Антонія і Теодосія Печерського і всіх святих, що від віку Тобі благоугодили'. Коли це блаженний Теофіл вимовив, тут в образі юнака гарного став перед ним ангел Господній, кажучи: 'Добре молишся, Теофіле, але чому хвалишся марнотою сліз, зібраних в посуд?' І зразу показав йому свою посудину, більшу від тої, повну пахощів, ніби від мира многоцінного, і казав: 'Це із твоїх сліз, що в молитві до Бога пролив від серця, і втер рукою, або обрусцем, чи ризою, чи що на землю з очей твоїх впали. їх-бо всіх зібрав у посуд цей, і зберіг, велінням Владики мого і Творця, і нині посланий є сповістити тобі радість, що з веселістю відійдеш до Того, Хто сказав: 'Блаженні плачучі, бо вони утішаться'. Коли це сказав, Теофіл прикликав ігумена, оповів йому явлення і слова ангела, тоді і посудини дві показав, наповнені сльозами, — одну свою, иншу ж ангельську, запашнішу від ароматів, що просив вилити собі після переставлення свого на тіло, — і так у третій день після прозріння свого відійшов до Господа, щоб оглядати Трисіяюче Божество. Чесне ж його тіло поклали в печері достойно, з любим його братом блаженним Іваном, поблизу преподобного Марка. І помазали його з посудини ангельської, що ціла печера наповнилася добропашности. Потім же і другу посудину слізну вилили на нього, щоб те, що посіяв на землі сльозами, пожав на Небесах радістю, що й отримав клопотанням преподобного наставника свого Марка Печерника чудотворного, благодаттю ж Бога всілякої утіхи. Йому ж, у Тройці хваленому, належить слава нині, і повсякчас, і навіки-віків. Амінь. У той самий день пам'ять преподобного отця нашого Тадея-ісповідника, одного з учнів святого Теодора Студита. З цим блаженним Тадеєм злочестиві іконоборці, коли не змогли примусити його потоптати святу ікону, зробили таке: поклали ікону Спасителеву на землі, Тадея ж святого насильно на ікону поставили. Хоч і вельми відхилявся, щоб не наступити на ікону, проте, не хотячи, неволею наступив, сильними мужами поставлений. Каже ж до нього кат: 'Це Христа свого ікону потоптав ти і чому ще нам противишся? Пасувало б тобі з нами вже єдиномудрствувати'. Відповідав Христовий ісповідник: 'Прокляте, і злочестиве, і всілякої нечистоти сповнене, не зі своєї волі це зробив, не буде мені того, але твоєю підступністю і неправедним судом примушений насильно. Я ж знову цілую ікону Христа, Бога мого, і поклоняюся їй, і за неї пристрасно хочу померти'. Цими словами посоромлений, окаянний кат звелів палицями бити святого, допоки помре. І коли думали, що вже помер, геть за ноги виволокли, і, як труп, мертвий по торжищу і болоті волочений був, і під стіною градською кинений. Хтось же із правовірних омив його з болота ще дихаючого, і три дні ще був живий, відтак помер.  Місяця грудня в 30-ий день Страждання святої мучениці Анисії-дівиці  У часи мучителя Максиміяна дівчина одна на ім'я Анисія, у славнім Солунійськім граді народжена, виховувалася у багатих і вірних батьків, навчена страху Господнього, і більше чеснотами, ніж роками, росла. Бо і батьки її вигодовували догмами благочестя більше, ніж молоком. Минули її дитячі роки, і видно було ту красу понад сподівання. Особливішими її книжними настановами повчали, вона ж добророзумна була — легко все розуміла, плоди достойні учення і ділом показуючи. Сповнена ж вона була Божого Духа і ангельських воістину звичаїв, надзвичайною красою лице її світилося. Мало-бо тоді із дому виходила, молоду ж красу в оселі своїй ховаючи, і часто із сумом до себе говорила: 'О оманливе життя юних, що або шкодиш иншим, або саме пошкоджуєшся ними! Добра є старість, але горе мені: суму мене сповнює довгий час, що чекати її багато років, які відлучають від небесних'. І ніколи ж не переставала та дівчина Христа прикликати на допомогу, коліна схиляючи, землю ж змочуючи сльозами. Тоді відійшли батьки її до Бога, стала спадкоємницею маєтків батьківських і думала, що робити з тими, що мала, багатствами. Були-бо зібрані великі золоті і срібні скарби, просторі поселення, багато стад худоби, рабів і рабинь кількість незчисленна, вбрання дорогоцінне, шовкове, золототкане. Прикраси золоті, всілякими різновидами маргаритів і каміння коштовного прикрашені, величністю краси сіяли. Це бачивши, свята Анисія говорила: 'Як врятуємося в таких багатствах земних? Як голову потолочимо змієву і скинемо його зваби, як одежу? Знаю-бо, що зроблю: проти змія змієві використаю хитрощі. Він щороку скидає стару свою шкіру, оновлюється. Скиньмо й ми різні багатства: вони-бо більше шкодять тим, хто їх використовує погано, і тим, хто їх збирає, убивають отрутою неізцілимою. Скупих же і неподатливих своїми путами і сітями затягують. Земель призбирування спонукає до гніву, оману приносить збирання і брехливі мірила. Одежі дорогоцінні повчають марнославного ходження і ловлять на гріх. Гривні золоті і намисто шию гордливо підносять, бачені хочуть бути і славлені. Це-бо з ними хай зробимо. Будьмо панами їм з природи, поки вони нами понад природу не запанують. Буду ж їм воістину панею, добре їх витрачаючи, разом же і ухиляючись від породжуваних ними спокус. Винайду їм міцну сторожу. В утроби вдовиць, сиріт і жебраків, як же в скарбницю, вкладу їх. Вірний є податель Господь всіх, і не подвійно лише, але сторицею воздасть і доданням життя вічного. Роздам-бо все, щоб все ціле, зі сторицею примножене, прийняти. Продавши ж, хреста шукаймо. Роздавши, легко за Христом підемо. Земне із землею залишимо, щоб на Небесах жити з ангелами. Втікаймо від згубного і нечистот сповненого життя, бажаймо подвигів духовних і життя негинучого. Змінімо тимчасове на вічне. Вшануймо вельми шлюб нетлінний, пребудьмо цілими і Творцеві чисто збережімо творіння. Не порушуймо дівства печать — збережімо Христові, щоб, коли прийде, знайшов вертоград замкнений і джерело запечатане, нічим не займане. Нині, коли є торг, куплю чинімо. Гоніння і озлоблення славу мені нехай виклопочуть. Мучителі і муки райську породу хай відкриють мені. Рани ж і темниця в Оселю Христову хай уведуть мене — не лише-бо мужам є винагороди, але і жінкам вінці'. Це собі кажучи, молилася зі словами: 'Господи Ісусе Христе, Світло моє, Джерело безсмертя, Кореню нетління, в дівочій утробі невимовно зачатий, що після Різдва Матір Твою Пречисту зберіг нетлінною! Благий Господи, дай, щоб не позбулася я лику дівочого, щоб не була відлучена від Оселі Твоєї, але введи мене в число дів мудрих і сподоби мене зі свічею неугасимою зустріти Тебе, щоб, непорочно здійснивши подвиг, причасницею була Слави Твоєї'. Так молилася Анисія свята, зразу продала все: і не лише за такою ціною, якої що вартувало, ані як же про те бувають на торжищах купівлі і продажі, лишень до купця кажучи: 'Знай, що продавані речі жебраків є і убогих, дай-бо ціну справедливу, щоб разом і собі якусь винагороду купити, праведний-бо є Господь, і правду любить, і віддає по правді'. Коли ж продане було все багатство, ціну взяту роздавали жебракам і тим, хто в путах страждав. У в'язниці входячи, не тільки те, що на потребу, подавала, але і служила своїми руками, тим найбільше, котрі після прийнятих мук і ран не могли собі послужити. Ще ж і лікувала таких, мазями змащуючи, рани обвиваючи й утішаючи сумуючих. Але і всіх, хто на одрі хвороби лежав, відвідувала і з маєтку свого їм допомагала. Обходила і на площах, на дорогах, і якщо знаходила на гноїщах жебраків, хворих, — їм щедрою рукою багато помагала й утішала їх. Говорила ж до себе: 'Не шукати мені насолод і утіх в багатствах, які навіть краплею води не виявляться в день суду'. Все аж до останнього гроша витративши й нічого собі не залишивши, замкнулася в одній хатині і працювала своїми руками, потрібну їжу тілові з труду добуваючи і в поті лиця свого хліб споживаючи, послухавши апостола, що каже: 'Хто не працює, той не їсть'. Належить-бо християнам з праці рук своїх годуватися. Вправляючись у молитвах, у пості, живучи, ніби безтілесна, навчилася-бо суворости і подвигів, дні свої провадила в трудах і в читанні Божественних Книг, ночі ж у псалмоспівах і молитвах. Мала ж замість ліжка землю, замість м'якої постелі одну рогозину, замість теплого накриття погані рубища. Сну ж вельми коротко вживала, говорила собі: 'Не є нешкідливим мені спати, коли ворог мій не спить'. Багато ж проливала сліз, більше, ніж пиття, яке пила. І зітхань більше в неї було, ніж слів говорених, настільки ж була божественною охоплена любов'ю, що, коли схиляла коліна на молитву, здавалося, припадала до ніг Спасителевих і цілувала їх, волоссям своїм обтирала порох із ніг Господніх. Така думка породжувала в ній сліз джерела, і тими сльозами ноги омивала Владики, і волоссям їх обтирала, і було безперервне її бажання, щоб звільнитися і з Христом жити. Била ж у груди свої, молилася, говорячи: 'Всемогутній Господи Боже, Отче Єдинородного Твого Сина Ісуса Христа, Господа, і Бога, і Спаса нашого, сидиш на престолі слави Твоєї, Тобі ж тисячі тисяч архангелів служать, і сили сил перед тобою стоять, Твоєму повинуючись велінню: Престоли, Господства, Начала, Власті. Тебе ж хвалять Херувими і славословлять Серафими, трисвяту пісню співаючи безперестанно. Ти духи, що не підкорилися Тобі, в тартарі глибокому занурив і змія, що залишився без Твоєї благодаті, путами нерозрішимими зв'язав, з престолу ж Свого його на землю скинувши і від небесних служб відігнавши, позбавив його блаженного життя і гординю його хресним піднесенням здолав. Ти із непорочних Своїх надр, Бога Слова, перед віками сущого, Спасителя душам нашим, від Духа Святого і Марії Діви Родженого, до нас послав, і тим відшукав заблудлих, і утвердив немічне, і зцілив розбите. Тебе призиваю, смиренна і грішна раба Твоя, всім серцем своїм. Ти, що знаєш кожного помисли, вогонь, у світ вкинений від Єдинородного Твого Сина, запалив у моєму серці й іскру сущої в мені віри в лампаду любови перемінив. Прийди, щоб спасти мене, недостойну рабу Твою, бо Тебе бажаю, Тебе шукаю і до Тебе пристаю всією міцністю своєю. Господи [Боже Сину], прийми молитву мою, що приношу Тобі серцем сокрушенним і духом смиренним. Не зневаж мене, заради якої, о Ісусе Христе, був Ти на хресті прибитий, по лиці ударений, заради якої оцет із жовчю пив, смерть гірку скуштував, у третій же день із мертвих воскрес, і на Небеса вознісся, і сидиш праворуч Отця. Не осором мене ані не відкинь мене із числа рабинь Твоїх, але сподоби мене, бо християнкою стала на знаменні святого хреста Твого, зроби мене учасницею страждань Твоїх, волю Твою у мені сповнюючи, щоб достойна була явитися перед Лицем Твоїм. Ти мене Своєю збережи, прибив страх Твій плоть мою, присудів Твоїх я боюся. Відверни очі мої, щоб не бачили суєти, але більше відкрий їх, прошу Тебе, щоб розуміти мені чудеса закону Твого. До Тебе прихилена є з лона матері моєї, Ти Господь мій. Батько мій і мати моя залишили мене, Ти ж, Господи, прийняв мене. Виправив кроки мої, щоб сповнилася встиду раба Твоя, але учинив зі мною знамення на благо і виконав прохання моє, бо перед Тобою все бажання моє, і зітхання моє від Тебе не утаїться. Знову до Тебе молюся, Боже Отче. Поможи мені, хай не виявиться гріх на мені, рабі Твоїй. Тобі-бо приношу себе, поклавшись на вівтар сповідання і смирення свого, хай же прийнята буду, як всеспалення овече і теляче, і як безліч ягнят вгодованих, так хай буде жертва моя перед Тобою. І сподоби мене іти за Агнцем Твоїм, Непорочним Ісусом Христом, вам же, Тобі із Ним і зі Святим Духом, Слава, і Честь, і Сила навіки віків. Амінь'. Так помолившись, встала з молитви й ознаменувала все тіло своє знаменням хресним. Це бачивши, нечистий змій не терпів ангельського і небесного того життя, бачив-бо її вже перебуваючою духом на Небесах, що страждати всім серцем за Христа хотіла, і скреготав на неї зубами своїми, і хатину її похитати і скинути намагався, але, бачачи її знаменням хресним всюди огородженою, втікав, невидимим биттям прогнаний. Проте вкладав часом святій лінь і зажуру, вона ж безперестанною молитвою, ніби стіною, загороджувалася, зразу руйнуючи його підступність. Сумував-бо ворог істини і 'О лихо мені, окаянному!' — говорив. 'Я, — каже, — ангелів з Небес зі собою взяв, ісполинів здолав, нині ж юнаками і дівчатами осміяний буваю: смерть-бо, як життя, люблять і, нею вінчані, на Небеса спішать, инше ж залишаючи мені — світ неживий. Утішає мене кров мучеників, яких убивають, але віра, і подвиги їхні, і те, що проповідують, змінює цілі міста і народи. Храми мої розоряються, замовчуються передбачення, викидаються жертви, жерці мої засумували — ті, що спершу веселилися. І на мою погибель всюди встановлюється хрест, і вже падає моє царство, бо ті, що в муках радісні, в гробах же страшні, печуть мене, б'ють і звідусіль проганяють. Що я на них вигадав, те обернулося на гіршу біду мені, але, однак, знаю, що зроблю, винайшов на них одну хитрість'. І зразу ворог винаходить річ таку. Хотів заздрісник славу святих мучеників вкинути в забуття, щоб не пам'ятав ніхто про них до останнього роду, поховати і безвісними без писання зробити. Влаштував, отож, щоб без суду і допиту не від царів уже та ігемонів, але від простіших і гірших людей убиті були християни всюди. Не розумів всезлобний, що Бог доброї волі більше, ніж слів потребує. Поученням-бо диявольським Максиміян велику кількість християн сам згубив. Виглядало, ніби знеміг, наситився доволі невинної крови, як же хижий звір, коли, ївши багато якоїсь плоті, пересититься і вже більше їсти не хоче, тоді, ніби лагідний, не зважає на тварин, що біля нього ходять. Так і мучитель той всескверний, омерзівши убивством, притворну показав лагідність, кажучи-бо: 'Не є достойними християни, щоб перед очима царськими бути убитими, яка-бо є потреба їх допитувати, слова ж їхні і діяння писанню передавати? їх-бо з роду в рід шанувати й про них оповідати будуть серед тих, хто тою ж християнською вірою вражений, і здійснюватимуть вони пам'ять їм повіки. Тому велю, щоб, як худоба, заколювані були без випробовування і писання, щоб смерть їхня була безвістна і пам'ять про них загинула мовчанням. Це нечистий цар порадивши, зразу дав наказ всюди, щоб, хто хоче, убивав кожного християнина без боязні, без сумніву, зовсім не боячись за убивство те якогось суду чи кари. Убивали ж християн без числа щодня і щогодини, на всілякому місці, у всіх краях, і градах, і селах, на площах, на дорогах, і в домах, і на торжищах. Всяк-бо, зустрівши вірного, його ж пізнавши, що християнином є, зразу, мало що чи нічого не кажучи, бив чим-небудь, чи ножем проколював, чи сік мечем, чи якоюсь зброєю, чи камінням, що трапилося, або деревом — і убивав, наче звіра або худобу, що сповнювалося написане: 'Заради Тебе стаємо мертвими кожного дня, піддаємося, як вівці, заколенню'. У той лютий вбивчий час свята діва Анисія серцем умерти за Христа горіла. Духом ведена, вийшла із хатини своєї, хотіла іти до храму Господнього. Коли входила вона у ворота, названі Касандріотійськими, чувся гамір серед людей: святкували нечестиві у той день свято сонця з приношенням нечистих їхніх жертв. І ось один із воїнів царських супроти неї ішов. Він, побачивши діву гарну, цю Анисію святу, безчинним звичаєм підбурений, більше ж від самого диявола намовлюваний, зупинив її, кажучи святій: 'Дівчино, скажи мені, куди йдеш?' Вона ж, бачивши його безчинство і безстидність і про ворожу спокусу думаючи, знаменувалася хресним знаменням перед очима його. Той же, ніби звір, що справді від звіра був лютіший, не соромився цнотливого мовчання дівочого, але, вважаючи себе збезчещеним і зневаженим, взяв її, як вовк вівцю, і голосом лютим грізно допитував її, хто є і куди йде? Агниця ж Христова хотіла ухилитися від рук і безчинного його на неї погляду, короткою відповіддю позбутися його намагалася, кажучи: 'Раба я Христова і йду до церкви'. Він же, безстидник, діяв у ньому біс, сказав їй: 'Не пущу тебе туди йти, але поведу тебе до жертви богів наших, сонце-бо сьогодні вшановуємо'. Те кажучи, покриття, що було на голові в неї, насильно зірвав, хотів відкрити вродливе лице її. Вона ж мужньо пручалася і голови своєї відкрити не давала, плюнула в лице йому, кажучи: 'Хай зупинить тебе мій Ісус Христос, дияволе'. Він же люті сповнився й імени Христового чути не терпів, оголив меч, який же носив, ударив у ребра її і проколов її наскрізь. Свята ж дівиця зразу на землю впала, із пролитою кров'ю вилила і душу свою святу, передавши її в руки Христа Бога свого, Якого ж любила й умерти за Нього у всі дні життя свого ревно бажала. Люди ж, що поблизу ходили і бачили те, обступили її, що лежала в крові мертва. І чи то через юні літа її і люту смерть оплакували, чи то на царське безбожне веління нарікали, що видав суд неправедний, щоб неповинно людей губити. Чесні ж її мощі хтось з вірних взяв і, чесно спорядивши, поховав за два поприща від воріт Касандріотійських з лівого боку шляху народного, і дім молитовний над нею пізніше створили. Таке було за володіння Максиміяна, у нас же царює на безконечні віки Христос Ісус, Господь наш, Йому ж з Отцем і Святим Духом честь і слава нині, і завжди, і навіки-віків. Амінь. У той самий день пам'ять святого Апостола Тимона, одного із сімдесятьох, що першим із семи був дияконом, потім єпископом граду Вострського у краю Аравійському, де ж по багатьох муках в піч вогненну еллінами вкинений був і помер. І святого мученика Філетера Никомидійського, що спершу Диоклитіяном всіляко мучений був, тоді Максиміяном, після цього у вигнання посланий був у край Сігріянський, в обитель святого Єнвіота, де й помер. І преподобної матері Теодори, що з Кесарії. Вона була донькою патрикія, в монастирі святої Анни вихована і книг навчена. її ж цар Лев Ісаврянин насильно витягнув із монастиря і в царський град привів — сановнику одному дав на шлюб. Коли вже весілля починалося і світлиця була приготована, раптом скити напали надвечір на той край. І незабаром несподівано був відправлений наречений з воїнами проти скитів, де ж у першому поєдинку вбитий був. Теодора ж, свободу отримавши і від всіх утаївшись, втекла знову в монастир свій, дівою будучи неоскверненою. І так, в чернечий вбравшись образ, у пості перепроваджувала роки свої. Залізом тіло обклала, угодила ж Богові і переставилася до Нього з миром. І преподобної матері другої Теодори, що в Царгороді. Вона, залишившись по мужеві своєму вдовою, ярмо ж Христове взявши і в суворості живучи, служила преподобному Василію Новому. Його молитвами і повітряні митарства після смерти перейшла без перешкод, і в райських поселеннях оселилася, як же бачив її блаженний Григорій, учень Василія.  Місяця грудня в 31-ий день Житіє преподобної матері нашої Меланії Римлянки  Добрий плід від дерева доброго родиться. Свята віть із кореня святого проростає. Добрий плід і віть свята Меланія преподобна проросла від християнських благочестивих батьків. Онукою була тої святої Меланії, названої старшою, що на Нітрійській горі багато отців святих відвідала, багатьом із маєтку свого послужила, у святому ж граді Єрусалимі протягом тридцяти і семи літ, як Авраам, про подорожніх дбала: скільки їх багато зі Сходу, і Заходу, і Півночі, і Півдня знаходили перепочинок! Церквам і монастирям добродійствувала, ченців і черниць у всіляких потребах задовільняла, численні темниці благотворінь її були сповнені. А в Римі, батьківщині своїй, багатьом жінкам і мужам спасіння стала причиною, наставивши їх корисною своєю порадою на путь, що у життя вічне веде. Її, такої богоугодної жінки, онука була, від сина її народжена, ця Меланія преподобна, у Римі старому, благородства найсвітлішого: і батько ж її, і дід з найпершого синклікту були. Вона, віку дійшовши, бажанням бажала, щоб зберегти дівство своє чистим і про це багато разів батькам своїм настійливими надокучала проханнями. Але тому що в них була одна і не було иншого спадкоємця незчисленних їхніх маєтків і багатств, через те, хоч не хотіла, у чотирнадцять років посватали її мужеві, величністю благородства їй рівному, на ім'я Апініян, що сімнадцятий рік від народження мав. Коли відбувся шлюб і жили вони у подружжі чесному, не змінила Меланія помисла і бажання свого, щоб берегти якщо вже не дівство, то чистоту. Всіляко до повстримности чоловіка свого провадила, часто його вмовляючи і зі сльозами кажучи: 'Якими блаженними ми були б, якби у чистоті прожили разом, в юності нашій для Бога працюючи, без сходження плотського. Цього я завжди бажала і бажаю. Були б одне для одного кращого і богоугоднішого життя причиною. Якщо ж юність твоя любострасна це тобі забороняє і не можеш тілесного стерпіти бажання, мене покинь і наміру моєму не будь перешкодою. Ось даю тобі за себе викуп — все своє багатство, рабів і рабинь, золоті і срібні скарби, і незчисленні заощадження. Все те май собі, лише я хай буду від тілесного єднання вільна'. Він же їй ані зовсім цього не забороняв, ані цілком не погоджувався її відпустити, але говорив до неї з любов'ю: 'Не може цього бути нині, поки не побачимо від себе нашим, що маємо, маєткам, спадкоємця. Ані від доброго твого наміру не відмовлюся: негоже-бо є мужеві в божественному бажанні і доброму ділі бути випередженому жінкою. Але почекаймо, поки Господь дасть плід подружжя нашого, і тоді разом, яке хочеш, виберемо життя'. Пристала на раду мужа Меланія, і дав їм Бог плід лона, жіночого роду. Коли народила, зразу Богові на збереження дівства обітувала, борг за себе віддаючи. Його ж бо в собі самій, по неволі подружжю віддана, зберегти не могла, тому в доньці своїй, щоб збереженим був, бажала. Тоді й сама на инше наперед готувалася життя, почала більше навчатися повстримности і тіла умертвління, постячи і всіляке догоджання тілу відкидаючи. Одягу гарного і прикрас дорогоцінних жіночих носити не хотіла, в лазню не ходила, якщо ж коли муж чи батьки переконували піти її в лазню, то не оголювала свого тіла, — лице тільки вмивши, виходила. Рабиням забороняла, щоби не розповідали того нікому ж. Вимагала ж від мужа обітниці його. 'Це вже, — казала, — маємо спадкоємця маєткам, перебуваймо ж чистими, як же обіцяв ти мені'. Але він не послухав її. Бачачи ж, що його важко вмовити, Меланія надумала таємно втікати в невідомий край, покинувши батька, і матір, і мужа, і дитину, і все багатство — так бажанням божественним і любов'ю чистого життя була охоплена. 1 вчинила б те зразу, якщо б не була стримана радою якихось благорозсудних осіб, які казали їй апостольське слово таке: 'Тим, що одружилися, заповідаю не я, але Господь, жінці від мужа не розлучатися'. І знову: 'Звідки знаєш, жінко, що мужа не спасеш?' Надією на спасіння мужа повернувшись, від задуманої втечі зупинилася. Проте важко було їй бути в рабстві закону подружнього. Носила на тілі гостру волосяницю таємно, хіба якщо знала, коли з мужем бути разом, у той час скидала її, щоб не довідався муж про таке її життя. Проте якось довідалася про те батькова сестра, і насміхалася з волосяної тої одежі, разом же і ганьбою допинала їй, докоряла за таке її починання. Але Меланія багатьма сльозами просила її, щоб не розповідала нікому ж. Тоді ж знову зачала в лоні, і коли наближався час пологів, приспіла ж пам'ять святого мученика Лаврентія, і перебувала цілу ніч без сну, коліна схиляючи, і псалми співаючи, біль природний, що перед народженням буває, здолати намагалася. Був же ранок, але вона не припиняла многотрудні молитви. Примножувалися ж народження болі сильніші, вона ж іще на молитву коліна схиляла, тоді і з молитовного всенічного труду, і з природного болю знемогла — і народила тяжко отроча чоловічого роду, яке, хрещене бувши, відійшло зразу зі світу цього на небесну батьківщину. Після пологів тих блаженна Меланія найважчим болем була охоплена і наближалася до смерти. Муж же перед одром її стояв, ледве сам живий зостався від сердечного за нею болю і жалю. І біг до церкви, багатьма риданнями до Бога припадаючи, і зверху допомоги найдорожчій своїй просячи дружині. Меланія ж, бачачи час | зручний, щоб до наміру свого привести мужа, послала до нього, що був ще у церкві, кажучи: 'Якщо хочеш, щоб живі я і ти були, дай слово перед Богом, що тепер не маєш до мене доторкнутися, але в чистоті до кінця життя жити разом'. Муж же, люблячи її невимовно і здоров'я її більше за своє воліючи, підкорився волі її і склав обітницю в церкві перед Богом, щоби далі без тілесного сходження з нею жити. Коли повернувся вісник і Меланії це розповів, зразу зраділа духом і стало їй легше, біль-бо тілесний поступився радості духовній, і правиця поспішила Вишнього, виводячи її намірене бажання на кінець кращий. Коли стала Меланія з одра хвороби, гарний той дівства паросток — донька її, Богові обіцяна, — до Бога відійшла. її смерть більше збудила Апініяна до збереження чистоти, найбільше коли говорила йому Меланія: 'Бачиш, що сам Бог на чисте життя нас закликає, якщо б хотів подружжя нашого тілесного, не забирав би дітей наших від нас'. І так Апініян і Меланія після тілесного природного подружжя духовне надприродне почали: у пості, молитвах, трудах, плоті умертвленні, один одного до чеснот заохочуючи. І домовилися всі маєтки дарувати Христові руками жебраків, самим же зовсім зректися світу і бути ченцями. Але батьки Меланії сильно того їм боронили. Через те однієї ночі Апініян і Меланія вельми сумували і радилися поміж собою, як би їм виплутатися із заплутаних світу сітей. Раптом відвідала їх зверху якась божественна благодать: відчули-бо велику з Небес добропашність, її ж і розум осягнути, і язик вимовити не може. І сповнилися такої духовної утіхи, що забули всі печалі свої. Відтоді більше бажанням небесних благ охоплені були. Світ і все, що у світі, мерзенне стало їм, і захотіли, все залишивши, таємно втікати кудись і ченцями бути. Але Боже провидіння инакше їм шлях до бажаного влаштувало діла. За короткий час помер батько Меланії, і вільні стали у своїх починаннях Апініян і Меланія. Але тому що багато мали багатства, яке Христові дати обіцяли, через те не зразу від світу і батьківщини відлучилися, але, поки все не роздадуть бідним, вибрали собі перебування на передмісті римськім, в одному із маєтків своїх, і жили, як же почали, чистоту ревно і пильно зберігаючи. А коли таке дивне і богоугодне собі та блаженна двійця вибрала життя, тоді Апініяну двадцять четвертий рік починався, Меланії ж двадцятий сповнювався. І справді чудо велике, що в ті роки, в які ж юності звично, як у печі вавилонській, вогнем плотських пристрастей горіти, ця двіиця свята, що разом жила, понад природу, як отроки, перебували неопалимі. Це ж під наглядом блаженної Меланії. Вона-бо як мудра раба Господня і сама себе пильно пильнувала, і за мужем назирала уважно: була вона мужеві своєму учителькою, наставницею і путі Господньої провідницею. Таке чудесне життя провадячи, продавали маєтки свої і потребуючим роздавали без жалю. Тим часом брат Апініянів на ім'я Севір, бачивши таке їхнє життя, почав, ні за що їх не маючи, маєтки їхні деякі забирати. Розуміючи, що не противляться йому ані ж не зважають на відняті набутки, почав і на більше посягати, все їхнє собі присвоюючи. Вони ж не у злості терпіли, поклавшись на Бога, і лише це засмучувало, що, Христові дароване, іде в руки чоловіка заздрісного, і менше жебракам має податися. Бог же, захищаючи рабів своїх і забираючи від тих, хто кривдить їх, поставив благочестиву царицю Верину. Вона, чуючи про їхнє благоугодне життя і довідавшись, що скривджені є Севіром, прикликала їх до себе і вшанувала вельми. Дивувалася ж благій їхній одежі і такій смиренності і казала Меланії, обіймаючи її: 'Блаженна ти, що вибрала собі таке життя'. Й обіцяла зразу за них помститися Севіру, але та просила її, щоб не веліла бути помсті, лише щоб переконали його більше не чинити пакости. 'Нам, — казали, — краще бути скривдженими, ніж когось скривдити: удареному в щоку наказується в Божественному Письмі, щоб підставити і другу. Дякуємо ж тобі, о владичице, за твій для нас молитовний захист, а помсти Севірові не просимо, більше ж просимо, щоб ніхто через нас не постраждав. Достатньо нам того, якщо відтепер перестане зло чинити і віднімати те, що є не наше, а Христове, і Христових рабів, сиріт, і вдів, жебраків та убогих'. Ще ж просили царицю, щоб вільно змогли без всілякої перешкоди продати маєтки більші, які мали, — гради, села, не лише в Італії, землі Римській, але і в Сицилії, в Іспанії, Галії і в Британії. Настільки ж батьки Меланії були багаті, що після царя не було від них багатшого нікого. І дано було Апініянові і Меланії ту свободу, щоб безборонно своє всюди продавати, як же схочуть. Захотіла Меланія сестрі царській якісь дорогоцінні дати дари, але вона з того не захотіла взяти нічого, маючи за святотатство брати щось із речей, дарованих Христові. І знову відпущена була із палат царських у своє перебування з великою честю. Видно і з цього велике її багатство, яке Богові дарували, що в Римі дому їхнього ніхто не міг купити за достойну ціну — пізніше варварами був спалений, за меншу ціну проданий, і гроші ті були роздані убогим. Без сумніву можна сказати, що та чесна двійця більше до Бога прагнення показала, ніж Иов: він-бо, неволею багатство своє згубивши, дякував Богові, ці ж вольною волею стількох багатств позбулися й убогість поцілували. Було спочатку життя таке наче сумне й не зовсім легке, але пізніше легке і всілякої утіхи духовної сповнене. Ярмо-бо Христове добре і тягар його легкий є. Намагався диявол спокусити їх золотолюбством: якось-бо сила-силенна золота за продані поля в дім їхній принесена була — вкладав їм якусь до золота любов. Але Меланія, відчувши змія, зразу розтоптала голову його, маючи золото за болото й нещадно його на убогих витрачаючи. Розповідала ж блаженна про себе таке: 'Був у мене, — казала, — один маєток і палата на місці високому і вельми гарному, що всі инші маєтки перевищує. З одного боку було море, згори було видно, як по ньому кораблі плавають, рибалки рибу ловлять, з другого ж боку — дерева високі, поля злачні, сади і вертогради надзвичайні. Тут лазні вельми гарно влаштовані, тут джерела водні, тут різних птахів співи, тут звірів у загороджених для них місцях всілякого роду і лови їх вельми утішні. І вкладав ворог помисел, щоб жаліла я за маєтком тим і не продавала заради такої його краси, але собі для перебування затримала. Божою ж благодаттю пізнавши підступ ворожий і до райських поселень розум повернувши, зразу продала маєток той і ціну віддала Христові моєму'. З проданих же в Італії нею маєтків щедроти її, як ріки великі, у всі кінці землі текли: посилала-бо великі милостині у всю вселенну, у Месопотамію, і Фінікію, Сирію ж, і Єгипет, і Палестину. Церквам, і монастирям, чоловічим і жіночим, і заїжджим домам, і лікарням, сиротам, і вдовам, тим, що в путах і темницях, і на викуплення з полону. І наповнювався щедрою її рукою Схід і Захід. Говориться ж про неї і таке, що десь цілі острови на місцях мирних купувала і монастирі на них створювала, на прогодування чину духовному дарувала. Церкви ж святі повсюди прикрашали золотом і сріблом, ризами ж священичими золототканими і всілякими найдорожчими прикрасами. Тоді трохи ще непроданого в Італії залишивши, матір же Меланії, що живою ще була, зі собою взявши, сіли на корабель і відплили на Сицилію, щоб побачити свої там маєтки і продати їх і щоб блаженного єпископа Павлина, свого у Святому Дусі отця, відвідати. Після її відходу з Риму за короткий час напали варвари, все, що навколо града, і всю італійську землю вогнем і мечем спустошили. І добре зробила свята, Бог так влаштував, що перед тим поганим часом продала свої маєтки. Те, що мало марно загинути без всілякої від Бога винагороди, те обернеться сторицею у вічному житті. Ще ж і земне своє здоров'я зберегли цілим, пішовши з Італії, як Лот із Содоми, перед лютим варварським зруйнуванням. Коли були в Сицилії і побаченням зі святим Павлином утішилися, і все щодо тамтешніх маєтків влаштували, відплили до Лівії і Картагену. Коли ж плили по морі, почалася буря велика і шторм на багато днів, що вже води в кораблі бракувало: було ж гребців і слуг багато і терпіли спрагу. Розуміла-бо свята Меланія, що путь їхня, в Ливію намірена, не є за благоволінням Божим, звеліла првернути вітрила услід за вітром, покладаючись на Бога, щоб, куди Він захоче, туди корабель відправити. І так скоро вітром несені були, пристали до одного острова — його ж декілька днів перед їхнім приходом варвари, несподівано напавши, полонили і силу-силенну мужів, і жінок, і дітей з собою відвели. Послали ж варвари до тих, що залишилися, мешканців острова того, сповіщаючи, щоб швидше, якщо хочуть, викуповували полонених, якщо ж ні, то весь полон мечем посічений буде. І був людям острова того плач подвійний: і тому, що стільки душ рідних в полон відійшло, і тому, що там від меча мали померти, і не було ніякої на вибавлення їх надії, оскільки мало хто мав чим викупити своїх через нестатки. Почув єпископ острова того про корабель римський, що пристав до них, прийшов просити милостині на викуплення полонених — і отримав понад сподівання: Меланія-бо з мужем своїм, змилосердившись над ним, стільки дали золота, скільки достатньо було на викуплення всього полону. Коли від'їхали ж вони з того острова, мали вітер тихий, що на допомогу їм віяв, і скоро Картагену досягли. Там зійшли з корабля, звичні свої діла милосердя здійснювали, церквам і монастирям благотворили, жебраків і хворох розвеселяли. Град, в ньому ж досить прожили часу, називався Тагаста, у ньому був один пресвітер на ім'я Алимпій, муж словесний і учений, гідний наслідування. Його полюбивши, вони великою вельми красою церкву його прикрасили і багато поля церкві тій купили. Ще ж і два монастирі там побудували. Один чоловічий — на вісімдесят ченців, а другий жіночий — на сто тридцять черниць. І всілякі потреби і маєтки монастиря того забезпечили. Навчалася ж Меланія свята більшого посту і повстримности, спершу що другий день куштуючи, тоді що третій, тоді весь тиждень без їжі перебувала, окрім суботи і неділі. Діло рук її було то писати, вельми-бо красно і без прогрішення писала, то ж одяг шити убогим. Книги ж писала, бо добрі були, веліла продавати — й отримана ціна була для бідних, з праці рук її отримана. Читанню Божественного Писання вельми віддавалася: коли руки її від роботи чи писання втомлювалися, то читала багато, очима трудилася. Якщо ж і очі від читання довгого знемагали, слух використовувала, просячи инших читати, — сама ж слухала. Звичай у неї був щороку три рази Старий і Новий прочитати Завіт, а ті, що найвизначніші в них слова, — їх, у пам'яті утвердивши, в устах мала завжди. Сон її був заледве дві години уночі, і то не на ліжку, але на землі, на поганім якімсь веретищі. Казала ж: 'Не треба ніколи спати, бо ж не знаємо, в котру годину злодій прийде'. Такого пильного життя навчала і своїх, що служили їй, дівчат, але і юнаків немало до чистоти і дівства збереження намовляла — і багато душ невірних здобула і привела до Бога. Сім років у Картагені проживши, захотіла бачити святі єрусалимські місця. Сівши-бо в корабель з матір'ю і з тим, що був колись по плоті мужем її, а тоді вже духовним братом і співпостником, вирушили в плавання. І, несені добрим вітром, пристали до Олександрії і цілували Кирила святого, архиєпископа Олександрійського, та иншого одного провидця, мужа на ім'я Теодор. І скористали досить із розмови з ними, знову за морську путь взялися і досягли святого града Єрусалиму, де ж із великим зворушенням і невимовною серця насолодою обходили святі Місця, які Господь наш і Пречиста Богоматір своїми найсвятішими освятили ногами. Біля Гробу Господнього блаженна Меланія щоночі з вечора на молитву замикалася. Там скільки гарячих до Христа Господа підносила молитов, плачучи, припадаючи, Гріб Господній обнімаючи і солодко цілуючи! Поки вони затрималися в Єрусалимі, залишок маєтків, що в Італії були, один вірний їм друг продав і гроші до них в Єрусалим прислав. Захотіли ще іти до Єгипту відвідати і побачити там отців-пустельників і послужити їм зі своїх маєтків. Матір-бо, як дуже стару і перемучену, у Святому Граді залишили, щоб влаштувала дім на перебування при горі Еліонській, а самі в дорогу відплили. Коли ж у Єгипті були, обійшли пустельних отців із богонатхненних їхніх бесід велику душі своїй зібрали користь. Багатьом же і там потребуючим щедроти свої показали. Здобули ж немало від отців безкорисливих, таких, що ніяк не хотіли взяти від них милостиню, втікали від золота, ніби від укусу змії. З них же був один на ім'я Єфестіон. До нього ж прийшли і багато просили його, щоб прийняв від них декілька золотих — не захотів прийняти. Меланія-бо блаженна, обходячи келію його і розгледівши надбання пустельника, нічого більше не знайшла, лише рогозину, і відро, і трохи сухого хліба, і коробчину із сіллю — потайки-бо поклала золото в ту коробчину і сіллю прикрила. Коли вони відійшли від нього, не утаїлося те від страця, бо зразу золото, в солі заховане, знайшов, за ними поспішив, голосно кличучи їх, щоб стали і трохи почекали. Коли вони стали, показав старець в руці золото і сказав: 'Не потрібне воно мені, не знаю-бо, на що маю його використати, візьміть собі своє назад'. Вони ж сказали: 'Якщо тобі не потрібне, то иншим віддай'. Старець відповідав: '1 хто тут цього потребує? Безлюдне-бо, як бачите, це місце'. Вони ж не хотіли від старця взяти свого золота — він у ріку вкинув його і в келію повернувся. Знову звідти прийшли в Олександрію, тоді в Нітрію, всюди постницькі оселі обходили, як бджоли, що по різних квітках літають і меду збирають солод. Тоді повернулися до Єрусалиму, сповнені благ духовних, зібраних від розмов зі святими отцями-пустельниками, і знайшли, як же хотіли, влаштований собі дім при Еліоні, гам-бо й оселилися. І замкнулася Меланія в кімнаті тісній, поклавши собі заповіт, щоб ані вона нікого не бачила, ані її ніхто не бачив, лише один раз на тиждень матір і духовний її брат Апініян могли її відвідувати. І перебувала у тому заперті чотирнадцять літ. Тоді мати її, добрих справ і благих надій сповнена, переставилася. Меланія-бо, відповідну померлій матері службу відправивши, знову замкнулася в тісній і вельми темній хатині і перебувала в ній рік один. Після цього слава про неї всюди розійшлася, і багато до неї задля користи приходити почали — вийшла із затвору для спасіння инших і влаштувала монастир, дев'яносно дівиць і більше зібравши. Багато ж до неї і з очевидних грішниць сходилося і на путь покаяння нею наставлялося, богоугодно жили. Стала в тому монастирі ігуменею, а сама всім служила ніби раба і, як мати, за всіх дбала. Навчала ж сестер різних чеснот, чистоти насампред, тоді любови, без неї ж ніяка чеснота досконалою бути не може, після цього смирення, послуху, терпіння і незлостивости. Розповідала і повість таку. Прийшов колись один юнак до великого старця, хотівши стати його учнем. Старець же, спочатку показуючи, яким учневі бути належить, звелів йому взяти палицю і бити стовп, що при воротах стояв, ударами міцними, ногами наскакуючи і топчучи. Учень же, слухаючи старця, бив по стовпі бездушно, скільки міг. Спитав старець юнака: 'Чи противиться тобі той стовп, якого б'єш? І чи образився? Чи, може, втік з місця свого, чи на тебе кинувся?' Відповідав юнак: 'Ні'. Казав старець: 'Бий-бо його сильніше і доклади до биття слів жорстокіших, дошкуляй, докоряй, збезчещуй, ганьби і всіляко злослов його'. Коли зробив же і це юнак, став старець: 'Хіба стовп збезчещений розгнівався на тебе? Чи хіба сказав щось всупереч? Хіба нарікав чи взаємно докоряв?' Відповідав юнак: 'Ні, отче, яіс-бо стовп відповісти чи розгніватися мав, якщо неживий і бездушний?' Казав знову старець: 'Якщо можеш бути таким, як той стовп, не гніватися на тих, що б'ють, не втікати від ран, ані не сперечатися з тими, що наказують, ані не докоряти супроти докоряючих, але безперестанку, як стовп непохитний, зі скорботами всілякими перебуватимеш, то ходи і будь нам учнем. Якщо ж ні, то ані до дверей наших не наближайся'. Такою повістю блаженна поучала сестер терпіння і незлостивости, багато виховувала їх, і було їм вельми на користь. Ще ж і церкву вибудувала в монастирі тому прекрасну, і постаралася, щоб освячена була святими пророка Захари, первомученика Стефана і сорока мучеників мощами. Після цього духовний її брат, що був спершу плотським подружжям, блаженний Апініян, добре угодивши Господеві, в чернечому вже чині, до Бога відійшов. Меланія ж те, що до чесного поховання належало, зробила і себе до відходу готувала, сподіваючись померти скоро, але провидіння Вишнього продовжило їй життя на спасіння инших. Ще ж створила по смерті колишнього мужа свого монастир чоловічий і вже остаточно витратила маєток, все віддавши на славу Божу, і була вбога тілом та, що духом давно вбогість обцілувала. Тим часом передане їй було послання з Царгорода від стрия її на ім'я Волусіян Римлянин. Того-бо Волусіяна тоді зробили антипатом Римського града, прийшов з Риму посланцем до царя у Візантію і хотів вельми бачитися з братанкою своєю Меланією преподобною. Через те зумисне в Єрусалим послав до неї, просячи її прийти у Візантію до нього, щоб зустрітися. Не хотіла спершу іти Меланія до нього, бо він ще в еллінському нечесті перебував. Але, за порадою духовних отців, пішла, спонукана надією навернути його до Бога. Коли йшла вона і де траплялося увійти у град, всюди велика їй честь від усіх віддавалася: Бог-бо ту, що Його прославляла, прославляв. Зустрічали-бо її архиєреї, і священики, і старійшини градські, і люди, і монастирів засновники, і приймали люб'язно ніби ту, що з неба зійшла, — на цілий-бо світ світлом чеснот і святого життя свого сіяла. Лики ж освячених і простих зустрічаючи, і далеко проводжаючи їх, велику почесть чинили. Коли ж була у царському граді, також вельми пошанована була царем Теодосієм-молодшим, і царицею його Євдокією, і святішим патріярхом Проклом. Знайшла ж стрия свого Волусіяна, що в недугу впав. її ж побачивши, стрий дивувався вельми чернечій її одежі і тіла умертвленню: лице-бо її висохло від багатьох постів і трудів і колишня краса зів'яла. І казав Волусіян: 'О, якою тебе нині бачу, люба Меланіє'. Але яка потреба в довгій розповіді. Преподобна Меланія то завдяки собі, то святішому Проклові, а найбільше своєю богонатхненною бесідою і корисними вмовляннями те зробила незабаром, що стрий її відвернувся від нечестя еллінського, і хрещений був, і Божественних Таїнств сподобився, по небагатьох днях там же і дух свій передав Богові і похований був руками її. Досить там перебуваючи часу, багатьох від єресі Несторієвої, яка дуже тоді Церкву бентежила, до правовір'я навернула. Правовірних же не зваблюватися вмовляла. І така в неї була з Божого дару премудрість, що нічого не могли несторіянів софістичні хитросплетені гадання їй зробити. З ранку до вечора про правовір я тим, що питали її, премудрі давала відповіді, що цілий царський град дивувався такій премудрості її, — вельми-бо книжна була преподобна, всі роки свої на читання Божественного Писання витратила і благодаті Духа Святого сповнилася. Після цього знову блаженна до Єрусалиму повернулася і, наближаючись до кончини своєї, до доброго відходу готувалася. Дався ж їй зцілення дар, і багато хворіб зцілювала — про них же небагато скажемо, щоб повідомити про Божу, що в неї вселилася, благодать. Цариця Євдокія, нарікши собі Меланію преподобну матір'ю духовною, прийшла в Єрусалим — і щоб поклонитися святим місцям, і щоб відвідати духовну свою матір. Та цариця випадково ногу собі в суглобі вивихнула, і боліла їй дуже, що ані ступити не могла. Меланія ж свята лише торкнулася ноги її — і зразу та виправилася і стала здоровою. Жінка одна, юна роками, мучена була бісом. І загородив їй біс уста настільки, що анітрохи відкрити їх не можна було, ані слова якого вимовити, ані їжі скуштувати — і вже від довгого голодування, більше, ніж катування бісівського, загрожувала їй смерть. Ту жінку Меланія преподобна молитвою і помазанням єлею святого зцілила — вийшов-бо з неї біс, і відкрилися уста на вдячність і славослів'я Боже, і, їжі скуштувавши, стала здоровою. Инша жінка, що мала в утробі, зближалася до пологів — і не могла: помер бо в утробі її плід, а коли народжувала, охопили її болі, при смерті була. І тій жінці помогли святої Меланії молитви. Лише-бо пояс преподобної на грудях жінки хворої поклали — зразу вона звільнилася від тяжі, вийшов-бо мервий плід з неї, і стало їй легше. І заговорила, бо спершу ані слова вимовити не могла. Предбачивши ж свій до Бога відхід, преподобна обійшла святі в Єрусалимі місця і навколишні у Вифлеємі та Галилеї. Коли надійшов празник Різдва Христового, була на всенічному чуванні у Вертепі, де ж Господь народився, і там одній із сестер, родичці своїй, що при ній невідступно була, провістила, що останнє вже з ними відбуває Христового Різдва святкування. І плакала родичка її вельми. Тоді на день святого первомученика Стефана була в храмі на всенічних співах. Того дня в обителі своїй, прочитуючи сестрам про убивство святого первомученика, додала до них сказати і таке, що останнє вже читання прочитала їм, — і був плач великий за нею серед сестер: розуміли-бо, що вже хоче відійти від тутешніх. Вона ж богонатхненними словами, як же звичайно було для неї, утішала їх багато, повчаючи досить на чесноти. Тоді зайшла в церкву і помолилася, кажучи: 'Господи, Боже, Якого ж вибрала собі і полюбила спочатку, Якого ж більше шлюбу і багатства, слави й насолод вибрала, Якому ж від народження свого тіло і душу вручила, Якого ж страхом прилипла кість до плоті моєї, Ти ж утримав руку праву мою і порадою Своєю наставив мене. Ти і нині почуй голос мій, і ці сльози хай зрушать потоки Твого милосердя, і всі гріховні мої скверни, вільні і невільні, очисти. Даруй мені путь до Тебе без всілякої бентеги і перешкод, щоб не затримали мене повітряні злі біси. Знаєш смертну природу нашу, о Безсмертний! Знаєш, о Чоловіколюбче, що нема чоловіка без скверни, нема такого, на кого б не зміг знайти якоїсь вини противний, якщо б і один день був чийогось життя, але ти, Владико, всі гріхи мої відкинувши, постав мене чистою на суді Твоєму' . Коли так вона молилася і ще молитви не докінчила, почала хворіти тілом. Вона ж, хоч і дуже від болю знемагала, не переставала трудитися, на звичні церковні співи ходила і достатніми повчаннями зранку сестер своїх наставляла. Тоді причастилася пречистих і Божественних Таїнств з руки єпископа Елевтеропольського, що відвідати її з клиром прийшов. І родичку свою, що через розлуку гірко ридала, разом же і всіх сестер словами утішивши й останнє цілування всім давши, останнє вимовила слово це: 'Яка воля Господа, хай так буде'. І з тим словом передала дух свій в руки Божі, просто на одрі лягла і, очі добре замкнувши, руки, як же належить, сама на грудях своїх хрестоподібно поклала грудня місяця в 31-ий день. Зійшлися на похорон її всі монастирі з околиць Святого Града, ченці і черниці. І, всенічні псалмоспіви над нею співаючи, поховали її чесно. Душа ж її свята вселилася у дворі Господа свого, Його ж полюбила, і для Нього ж працювала ревно у всі дні життя свого, Його ж слави зі всіма святими спільниця є і за нас, грішних, молить там Отця, і Сина, і Святого Духа, єдиного в Тройці Бога, Йому ж слава навіки. Амінь. У той же день пам'ять преподобного отця нашого Зотика Пресвітера, сиріт годувальника, який із великим Константином-царем з Риму в Константинополь прийшов. Спершу магістерським вшанований був саном. Тоді від мирської чести і суєти відвернувся. Пресвітерство прийнявши і створивши лікарні та притулки для подорожніх, годував жебраків, сиріт і вдовиць і зцілював хворих, і подорожнім давав спочинок. У дні ж ті поширилася в граді недуга прокази, і царський наказ вийшов, щоб кожний прокажений в море був вкинений. Преподобний Зотик у слуг, які царське веління виконували, золотом прокажених викуповував і окремі їм за містом лікарні створював, маючи над ними опіку. Знайомий же був із царем, взяв у нього, ніби досвідчений купець, багато золота, щоб купити дорогоцінні бісери, каміння чесне і світле задля прикрас царських — і витратив взяте золото на убогих, і хворих, і прокажених. Константин же, син Великого Константина, після переставлення батька свого царював. Заразився Арієвою єрессю і гонив правовірних, не любив і Зотика святого, як вельми благочестивого. Його ж, коли спитав про дорогоцінні камені і бісери, на які ж багато золота взяв зі скарбниць царських, преподобний повів до лікарні. І показав йому прокажених і хворих, і сказав: 'Це, царю, живе каміння і пресвітлі бісери, їх же немалим трудом і великою ціною здобув на спасіння ваше'. Цар же розгнівався на святого, звелів прив'язати його до мулів диких і гнати по шляхах і полях. І так по камінні волочений він був, розтерзали його на частини; тоді, коли з гори мули швидко волокли його, до решти розсипалися його кості. І передав душу свою в руки Тоспода свого. А на тому місці, де ж помер, джерело води чистої і солодкої закипіло, і зцілювалися тою водою всілякі хвороби на прославлення Угодника Божого, на славу ж і честь єдиного в Тройці Бога, Якого всі славлять і Якому всі поклоняються навіки. Амінь.    КІНЕЦЬ ЧЕТВЕРТОЇ КНИГИ 